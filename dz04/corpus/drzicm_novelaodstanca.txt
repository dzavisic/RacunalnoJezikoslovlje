
 Prvi prizor 
 Noćnici govore: VLAHO, MIHO 
 
 VLAHO 
 Ognjili ti kosti! Što se ne javljaše? 
         Ktijah te probosti, da se ne otkrivaše. 1   da se ne otkrivaše  - da se nisi otkrio, tj. skinuo masku (vrijeme je karnevala) 
 MIHO 
 Ne bjeh te poznao, ter oto malo sad 2   ter oto malo sad  - te eto zamalo sada 
         nijesam te štropijao. 
 VLAHO 
                              Nijes' pratik, još si mlad. 
 MIHO 
 Vidiš li mčinu ovu? 
 VLAHO 
                              Vidim, sva je rđava. 
 MIHO 
   Bila je na provu! 3   bila je na provu  - mač je bio isproban na djelu 
 VLAHO 
                         Zato je krvava! 
 MIHO 
 Nu ukaž' tu tvoju! Daj da se sijecamo. 
 VLAHO 
   Ne kažem ja moju, nego kad se škrimamo. 
 MIHO 
 Nut obraza od škrim'je! 4   Nut obraza od škrim'je!  - vidi obraza od mačevanja; tj. na licu ti se vidi da si dobar mačevalac (ironično)  to 'e taj brokjerina? 
 VLAHO 
   Činit skakat umije 5   činit skakat umije  - zna natjerati na bijeg  s Duičinijeh skalina 6   Ulica  Duičina  nalazila se u Dubrovniku prije potresa, a išla je strmo od tvrđave Minčeta do Placa, te se zato spominju skaline; bila je poznata po prostitutkama. 
      gamad'ju kako s' ti. 
 MIHO 
                              Zatoj sad bježaše. 
 VLAHO 
   Sad ti dah sto liti! 7   Sad ti dah sto liti  - sad ću ti dati sto udaraca pljosnatom stranom mača 
 MIHO 
                              Koga ono tjeraše? 
 VLAHO 
 Po muku božju, smih! 
 MIHO 
                              Izreci! Što će bit? 
 VLAHO 
   Sad sastah 8   sastah  - susretoh  na vratih - ne mogu od smijeha rit... 
 MIHO 
 U one pr'jateljice... 
 VLAHO 
                         ... frotu njekijeh mladijeh... 
 MIHO 
   ... koja penga lice? 
 VLAHO 
                              ... i satjerah ih svijeh. 
 MIHO 
 Hoć' mi rijet u koga? 9   u koga?  - odnosi se na vrata: u koga na vratima, tj. na kojim vratima, zapravo: u kojoj od javnih kuća u Duičinoj ulici 
 VLAHO 
                              Rijet ti ću sve poslije. 
 MIHO 
   Iz Podmirja 10   Podmirje  - prostor ispod mira, zidina, sa sjeverne strane grada; i taj je predio bio na zlu glasu zbog prostitucije  u onoga? 
 VLAHO 
                              Po muku božju, nije! 
 MIHO 
 Zanijekao s'! Smiješan t' si, tajiš stvar od ništa! 
 VLAHO 
   U one, čudan t' si, stareži s Garišta. 11   Garište  - tako se i danas zove ulica nasuprot franjevačkog samostana koja izlazi na Placu, a ime je dobila zbog požara koji je u njoj izbio 
 MIHO 
 Kurvine zlostare, s kijem ti se 'e sastala! 
         Obraza od bokare ka je triš opala! 
 VLAHO 
 A ti gdje s' dosle bio? Kako li s' od oca 
         iz kuće izit smio? 
 MIHO 
                       Bogme imam smiješna oca! 
      Kuću mi zatvori, ma ja, kad večeram 
         fengam poć leć gori; 12   fengam poć leć gori  - pretvaram se da idem gore spavati  a ja ti omijeram 
      kako ću se kalat niz njeku funjestru 
         i, kad podu svi spat, obučem se u pjastru; 
      čelatu na glavu, brokijer na bedru u čas 
         stavim, a rđavu ovu mčinu na pas, 
      pak se niz konopac na ulicu kalam, 
         a mudri moj otac u odru 13   u odru  - u krevetu  mni da sam. 
 VLAHO 
 Smiješni su oci ovi! Neće im se njekad 
         da su i oni bili svi lovci 14   Lovci koji, dakako, love žene.  kako i mi sad, 
      ki noćno lovimo kako i jeji. 
 MIHO 
                                        Taki e' svijet! 
 VLAHO 
   Neg er se bojimo hasasa, ja ću t' rijet... 
 MIHO 
 Useru 15   useru  - poserem (stariji oblik prezenta 1. l. jednine)  hasase! Ter što će hasasi? 
         Od Place čuva' se, indje svudi lazi. 16   Hasasi , zapovjednici noćne straže, kretali su se samo Placom, a sve ostale ulice su "sigurne". 
 VLAHO 
 Ho'mo ta! Gdigodi imaš što? 17   imaš što  - i to se vjerojatno odnosi na žene 
 MIHO 
                                   Je li tvoj? 
         Bogme imam. 
 VLAHO 
                         Da hodi! 
 MIHO 
                                   Nu prvo čuj ovoj! 
      Sinoć je došao njeki Vlah 18   Vlah  - seljak iz stočarskog zaleđa Dubrovnika  smiješan 
         i nebog nije našao u gradu nigdje stan, 19   stan  - boravište, smještaj 
      ter se je prislonio prid fontanu uz mir, 20   prid fontanu uz mir  - fontana pored zidina, odnosno Velika Onofrijeva česma koja se i danas nalazi kraj Vrata od Pila, koju je 1438. godine izgradio napuljski graditelj Onofrio della Cava 
         kozle je donio i grudu i jedan sir. 
      Š njime sam dosada sprdao, - smiješan je! 
         ma mu glava pada oda sna, ljuljan je. 
      Da' da mu kugodi novelu 21   novela  - šala, odnosno zgoda koja će se prepričavati  učinimo! 
 VLAHO 
    Per Dio 22   Per Dio  (tal.) - za Boga, boga ti  , da', da hodi! - Koga ovo vidimo? 
      Sad ću na nj udarit. 
 MIHO 
                                   Da' mu deset liti! 
 VLAHO 
   Ki će vrag ovo bit? Vrag se će š njim biti. 
 MIHO 
 Ne basta t' animo, 23   ne basta t' animo  - nemaš dovoljno hrabrosti  po muku božju, to! 
         Da' da mu se javimo. -  Cumpare, fa motto! 24   Cumpare, fa motto!  (tal.) - Kume, javi se! 
   
 
 
   
 
 1.    da se ne otkrivaše  - da se nisi otkrio, tj. skinuo masku (vrijeme je karnevala) 
 
 
 2.    ter oto malo sad  - te eto zamalo sada 
 
 
 3.    bila je na provu  - mač je bio isproban na djelu 
 
 
 4.    Nut obraza od škrim'je!  - vidi obraza od mačevanja; tj. na licu ti se vidi da si dobar mačevalac (ironično) 
 
 
 5.    činit skakat umije  - zna natjerati na bijeg 
 
 
 6.   Ulica  Duičina  nalazila se u Dubrovniku prije potresa, a išla je strmo od tvrđave Minčeta do Placa, te se zato spominju skaline; bila je poznata po prostitutkama. 
 
 
 7.    Sad ti dah sto liti  - sad ću ti dati sto udaraca pljosnatom stranom mača 
 
 
 8.    sastah  - susretoh 
 
 
 9.    u koga?  - odnosi se na vrata: u koga na vratima, tj. na kojim vratima, zapravo: u kojoj od javnih kuća u Duičinoj ulici 
 
 
 10.    Podmirje  - prostor ispod mira, zidina, sa sjeverne strane grada; i taj je predio bio na zlu glasu zbog prostitucije 
 
 
 11.    Garište  - tako se i danas zove ulica nasuprot franjevačkog samostana koja izlazi na Placu, a ime je dobila zbog požara koji je u njoj izbio 
 
 
 12.    fengam poć leć gori  - pretvaram se da idem gore spavati 
 
 
 13.    u odru  - u krevetu 
 
 
 14.   Lovci koji, dakako, love žene. 
 
 
 15.    useru  - poserem (stariji oblik prezenta 1. l. jednine) 
 
 
 16.    Hasasi , zapovjednici noćne straže, kretali su se samo Placom, a sve ostale ulice su "sigurne". 
 
 
 17.    imaš što  - i to se vjerojatno odnosi na žene 
 
 
 18.    Vlah  - seljak iz stočarskog zaleđa Dubrovnika 
 
 
 19.    stan  - boravište, smještaj 
 
 
 20.    prid fontanu uz mir  - fontana pored zidina, odnosno Velika Onofrijeva česma koja se i danas nalazi kraj Vrata od Pila, koju je 1438. godine izgradio napuljski graditelj Onofrio della Cava 
 
 
 21.    novela  - šala, odnosno zgoda koja će se prepričavati 
 
 
 22.    Per Dio  (tal.) - za Boga, boga ti 
 
 
 23.    ne basta t' animo  - nemaš dovoljno hrabrosti 
 
 
 24.    Cumpare, fa motto!  (tal.) - Kume, javi se! 
 
 
 Drugi prizor 
 VLAHO, MIHO, DŽIVO PEŠICA 
 
 DŽIVO 
 Sta largo 25   sta largo  (tal.) - drži se daleko  , ne srti 26   ne srti  - ne nasrći  , er te sad štropijah! 
 MIHO 
    Cumpare , tko si ti? 
 DŽIVO 
                         Nije me od vas pero strah. 
 MIHO 
 Dživan je po boga! 
 VLAHO 
                         Koji Dživan? 
 MIHO 
                                                  Pešica! 
 VLAHO 
   A prem žuđah toga! 
 MIHO 
                              Skrijmo ova gvozdjica! - 
    Dživane a brate, hodi sjemo k nami; 
       naš stari Radate, 27   Moguće je da Dživu (Dživana, tj. Ivu, Ivana) Pešicu prijatelji nazivaju Radatom zato što se radi o osobi koja je glumila Radata u  Tireni ; vjerojatno je riječ o stvarnoj, tada poznatoj osobi koja je imala to prezime ili nadimak.  bogme ćeš doć s nami. 
 DŽIVO 
 Vi li ste?  Addio! 28   Addio!  (tal.) - pozdrav, zdravo (zapravo: zbogom, ali se taj pozdrav može koristiti i pri dolasku)  Njeki me vrag sada 
       malo nije ubio. 
 VLAHO 
                              Na kom mjestu? Kada? 
 DŽIVO 
 Bjehu tri; ma im dah potege, žî mi ja! 29   žî mi ja  - života mi 
 MIHO 
   Što je to? Paraš Vlah! 30   paraš Vlah  - izgledaš kao seljak; Dživo je prerušen u Vlaha 
 DŽIVO 
                              Nu hod'mo, pođ'mo tja; 
    Vlahu ću njekomu novelu učinit. 
 VLAHO 
   Da si ide k onomu! 
 MIHO 
                              Komed'ja će ovo bit. 
 DŽIVO 
 Ogrn' se kapom 31   Kapa je ogrtač s kapuljačom, kojim se Dživo ogrnuo kako bi sakrio vlašku odjeću, a sada je daje Mihu  ti i hran' mi baretu; 32   hran' mi baretu  - čuvaj mi kapu 
       sad ćete viditi, obadva sje'te tu. 
   
 
 
   
 
 
 25.    sta largo  (tal.) - drži se daleko 
 
 
 26.    ne srti  - ne nasrći 
 
 
 27.   Moguće je da Dživu (Dživana, tj. Ivu, Ivana) Pešicu prijatelji nazivaju Radatom zato što se radi o osobi koja je glumila Radata u  Tireni ; vjerojatno je riječ o stvarnoj, tada poznatoj osobi koja je imala to prezime ili nadimak. 
 
 
 28.    Addio!  (tal.) - pozdrav, zdravo (zapravo: zbogom, ali se taj pozdrav može koristiti i pri dolasku) 
 
 
 29.    žî mi ja  - života mi 
 
 
 30.    paraš Vlah  - izgledaš kao seljak; Dživo je prerušen u Vlaha 
 
 
 31.   Kapa je ogrtač s kapuljačom, kojim se Dživo ogrnuo kako bi sakrio vlašku odjeću, a sada je daje Mihu 
 
 
 32.    hran' mi baretu  - čuvaj mi kapu 
 
 
 Treći prizor 
 STANAC, DŽIVO, VLAHO, MIHO skriveni. 
 
 Ovdi DŽIVO, obučen na vlašku, sa STANCEM govori. 
 
 DŽIVO 
 Dobra kob, junače! 33   Dživo svoj govor prilagođuje "vlaškom" govoru.  Što si tuj takoj sam? 
 STANAC 
   Zdrav, mili moj brače, ovo ni sam ne znam! 
    Sinoćka u ovi grad uljezoh čestiti, 
       u kom ni star ni mlad ne ktje me primiti 
    na stan svoj; ter, ne znav kud se inud svrnuti, 
       k vodi idoh ovdi uprav da bih počinuti. 
    Studena vodica umjesto pr'jatelja 
       ter mi je družica, a kami postelja; 
    i meni t' nije spat nego bdjet i javi 
       danicu svitlu zvat da bil dan objavi, 
    u noćnoj da tmasti zločinac ki mene 
       ne bude pokrasti kon vode studene. 34   U to su vrijeme noćna razbojstva i unutar gradskih zidina bila česta pojava. 
    Tržak sam donio: kozlece, grudicu, 
       od šta sam ončas 35   ončas  - odmah; Stanac je mislio odmah prodati što je donio i vratiti se  mnio primiti aspricu. 
    Ovdi sam toj takoj; ma nu mi kaži sad 
       tko si ti, brate moj, er ti sam veomi rad. 
 DŽIVO 
 S Gacka sam trgovac, govedi trgujem, 36   Gacko je gradić u istočnoj Hercegovini; predstavljajući se kao bogati trgovac govedima iz središta tog kraja, Dživo želi impresionirati Stanca, siromašnog seljaka s rijeke Pive. 
       vri mi pritio lonac, dužan se ne čujem; 37   dužan se ne čujem  - ne osjećam se dužnim, tj. ne zadužujem se 
    putujem na suho, more mi drago nî 38   Dakako, ljudi iz unutrašnjosti nemaju povjerenja u more, za razliku od Dubrovčana.  , 
       spim s uha na uho 39   spim s uha na uho  - spavam oprezno (dubrovačka poslovica)  , zlo mi se i ne sni; 
    u vjeru ne davam 40   u vjeru ne davam  - ne dajem na vjeresiju  , jamac se ne hitam 41   jamac se ne hitam  - ne žurim (odnosno, ne želim) nikome biti jamac  , 
       na vrat ne prodavam 42   na vrat ne prodavam  - ne prodajem navrat-nanos, u žurbi (odnosno, imam vremena čekati dok ne postignem pravu cijenu)  , mo'e posle činim sam. 43   "Držić je lapidarno, s nekoliko stihova, kao s nekoliko virtuoznih poteza kistom, naslikao lik savršena trgovca, kakav se morao zacijelo svidjeti seoskom golji. Lakovjerni trgovčić očaran je  dobrom pameti  tobožnjeg veletrgovca, pa mu sve slijepo vjeruje. Tako su stvoreni psihički uvjeti da ga gradski leri nasamare." (Batistić) 
 STANAC 
 Čestit se kažeš ti i obrazom svitlim 
       i dobrom pameti i tvojim trgom tim. 
 DŽIVO 
 Ne mjerim ja gori nebeske visine, 
       ni pamet ma nori 44   nori  - roni  tej morske dubine; 
    u srijedu udaram, blaženi gdi idu, 
       sam sebe ne varam hode u nevidu 45   hode u nevidu  - hodeći u mraku  . 
 STANAC 
 Ti s' njeki razumnik, viđu 46   viđu  - vidim (stariji oblik prezenta)  ja, brate moj; 
       ja dosad nijesam vik 47   vik  - uvijek; uz negaciju: nikad  besjedit čuo takoj. 
 DŽIVO 
 Ako je ki razum i mudros u meni, 
       taj mudros ni taj um od Gacka, brate, nî. 
    Ja prvo u ovi grad kad dođoh čestiti 
       bijeh star a ne mlad jak sam sad viditi. 48   jak sam sad viditi  - kao što sad izgledam 
 STANAC 
 Da to se s' pomladio? 
 DŽIVO 
                              Pomladio, brate moj! 
       Bradat sam i sijed bio. 
 STANAC 
                                   Koje je čudo toj?! 
 DŽIVO 
 U ovi grad jednome ja dođoh na Ivanjdan 49   Ivanjdan  - Sv. Ivan Krstitelj, 21. lipnja, najduži dan i najkraća noć u godini; "Ivanjska noć je u folkloru svih europskih naroda bila posvećena čarolijama, vilama i vilenjacima, kresovima i obredima koji su mnogo stariji od kršćanstva i Ivana Krstitelja" (Torbarina) 
       i srjećom mojome ne nađoh nigdi stan, 
    ter k vodi tuj sjedoh u ovoj prem dobi; 50   Želeći steći Stančevo povjerenje, Dživo pripovijeda kako mu se je to dogodilo baš na istom mjestu i u isto vrijeme. 
       tuj malo pojedoh, pak me sanak dobi. 
    I speći ja takoj čuh gdi se igraju 
       tej igre, brate moj, i pjesni spijevaju, 
    da dušu moju tad obujmi veća slas 
       ner se izrit može ikad. Probudih se u taj čas 
    i vidjeh kon vode, tuj gdje s' ti, gdi vile 
       tanačce izvode gizdave i mile. 
    Pruži se jedna od njih, hvati me za ruku, 
       a druga ljepša od svih pozlatnu jabuku 
    pokloni tuj meni. Tretja reče: "Hodi, 
       pri vodi studeni ter nam kolo vodi!" 
    Četvrta: "Pij", reče, "ako budeš piti, 
       noćas razum steče kim ćeš slavan biti!" 
    Napih se, brate moj, i jabuku primih 
       i tanac pri ovoj vodi š njimi izvodih. 
    Prašah 51   prašah  - upitah  ih za ime; zvahu se, junače, 
       imeni čudnime! 
 STANAC 
                              Spovjeđ mi, moj brače! 
 DŽIVO 
 Jednojzi Perlica 52   Perlica  - prema perla, biser  , drugojzi Kitica, 
       tretjojzi Pavica, a Propumanica 53   Propumanica  - "Mirisnica" (prema tal.  profumo ) 
    četvrtoj bješe ime; ma bješe Pavica 
       batesa nad svime, koja penga lica. 
    S sobom me na dvore tej vile vodiše 
       i mene do dzore slastima pojiše. 
    Svukoh se od tada iz kože jak zmija, 
       opade mi brada, idoše dlake tja; 
    a mlada kožica lašti se na meni 
       kakono plitica na kojoj pisma nî. 54   na kojoj pisma nî  - na kojoj nije ništa nacrtano ili napisano 
    Ja ostah mlad! Što, mlad? Domaća mene već 55   već  - više 
       ne poznavaše tad ni kt'jaše sa mnom leć; 
    veljaše: "Neću te! Ti nijesi ki si bio!" 
       Ali 'oj kosti ćute! 
 STANAC 
                                   Da si ju si bio? 
 DŽIVO 
 Bogme ju nalandah, a ona bijedna viče; 
       od mene ju bješe strah, ma me pak običe. 56   ma me pak običe  - ali se naposljetku navikla 
    Veljah joj: "Kučko zla, to li t' sam draži star 
       negli mlad? Je li, a? I ne imaš još za har 57   i ne imaš još za har  - i još mi nisi zahvalna  ? " 58   Dživo se ponovno prilagođava Stančevom primitivnom mentalitetu, pričajući mu kako postupa sa svojom ženom, što mu Stanac odobrava. 
 STANAC 
 Ah, čuda kih sada ovdi se naslušah! 
       I sijeda mi 'e brada, a ne čuh ja toj, ah, 
    koliko kon vode! 59   koliko kon vode  - osim ovdje kraj vode  I ja znam er vile 
       tanačce izvode kakono snig bile. 
    I ja sam njekada š njimi tance izvodio, 
       ma sam bio sveđ tada kako sam i prije bio. 60   Stanac, želeći ostaviti dojam, kaže kako je i sam, dok je bio mlad, plesao s vilama. 
    Čoek da se pomladi, čudo je velje toj! 
 DŽIVO 
   Nije svakoj bradi toj dano, brate moj. 
    Kako se zoveš ti? 
 STANAC 
                              Stanac se zovem ja, 
       s rijeke Pive. 61   Piva  - rijeka u današnjoj Crnoj Gori. "Seljaci s Pive i Tare silazili su u Dubrovnik često, pa je u Dubrovniku bio prijezirni naziv za prost svijet 'Piva i Tara', koji čujemo od Pasimahe u II. č.  Skupa  i od Dunda Maroja" (F. Čale)  A ti? Kaž' mi milos tvoja. 
 DŽIVO 
 Zovem se Sedmi muž, prezime Dugi nos, 
       na sebi kako spuž nosim dom gdi sam gos 62   gos  - gost  . 
                        Pijem vince bez vodice; 
                        voda mi je bistra mila, 
                        gdi ma ljubi 63   ma ljubi  - moja ljuba, moja draga  mije lice 
                        kad je od ruže venčac svila. 64   Isti se stihovi (od  Zovem se...  do  ... venčac svila ) nalaze i u  Veneri i Adonu  (stih 64-69); radi se o pučkoj pjesmici. Prema narodnom vjerovanju, vukodlak sa sobom nosi svoj dom kao puž kućicu.  Sedmi muž  je vjerojatno maska iz starih svadbenih običaja. 
 STANAC 
 Brate Sedmi muže ali t' Dugi nose, 
       moj počteni druže, ne jele te ose! 
 DŽIVO 
 Da sam mlijeko ali mas, ose bi me izjele. 
 STANAC 
   Oto si slađi vas neg što beru pčele 65   što beru pčele  - med  . 
    Ku ti daše travu tej vile, kaži mi. 
 DŽIVO 
   Travu na ime bravu 66   travu na ime bravu  - "Nejasno značenje, ako nije aluzija na travu raskovnik, koja tobože otvara svaku bravu" (M. Kombol)  , ka cti liti i zimi, 
    njome se pomladih; liti i zimi rađa, 
       od trava oda svih ona je najslađa. 
 STANAC 
 Gdi ve se nahodi, umiješ mi što riti? 
 DŽIVO 
   Sjutra pri ovoj vodi moć ju ćeš viditi: 
    prvu vil upaziš, ima ju pri sebi; 67   prvu vil...  - prva vila koju opaziš imat će je kod sebe 
       čin' noćas da ne spiš, er će doći k tebi. 
 STANAC 
 Gdi bih se po srjeći i ja ovdi pomladio! 
 DŽIVO 
   Bogme ti ću reći, ne bi prvi bio. 
 STANAC 
 Što bi Miona dala, domaća mo'a mila! 
 DŽIVO 
   Bogme bi uzigrala! 
 STANAC 
                              Ah, rada t' bi bila 
    gdje je 68   gdje je  - jer je  ona hubava mladica a ja star. 
 DŽIVO 
   Bila bi 'oj zabava. 
 STANAC 
                              Bogme bi 'o' bilo u har! 69   Bogme bi 'o' bilo u har!  - Bogme bi joj bilo zadovoljstvo! 
    er ne bi naprijeda uza me plakala 
       grijav peču leda, 70   grijav peču leda  - grijući komad leda (starog Stanca)  ma bi mirna stala. 
 DŽIVO 
 Nemoj se pripasti, ako bi tej vile 
       noćaska u tmasti iz vode isplile 
    i htjele s tobom tanačac izvodit, 
       er srjećom tvojome mogao bi čestit bit. 
 STANAC 
 Rekao t' sam er i prije s vilam sam općio. 
       Ohaj, strah me nije, nijesam vik 71   vik  (uz negaciju) - nikad  strašiv bio. 
 DŽIVO 
 Vjerujem, a bogme s' prem junak viditi. 72   bogme s' prem junak vidjeti  - bogme si nalik junaku 
 STANAC 
   Dano mi 'e toj s nebes. 
 DŽIVO 
                                        Imaš li što piti? 
 STANAC 
 Vodica je uza me. 
 DŽIVO 
                              Taj drijevo i kami 
       nosi, - taj nije za me i zbogom ostani! 
 STANAC 
 Kudi se otpravi? 
 DŽIVO 
                              Poći ću domome. 
 STANAC 
   Cić moje ljubavi postoj još sa mnome. 
 DŽIVO 
 S tobom bih još sidio, ma bi mi domaća 
       vikala: "Gdje s' bio?", ka je bogme udaća! 
    Deblja je neg viša, a ima nos od pedi 
       a gubicu od miša, a od osla leđi, 
    po kih ju pobubam jak po talambahu, 
       a ona skriplje zubam. 
 STANAC 
                                   Drži ju u strahu. 
    Kobila obijesna bez uzde pruca se, 
       a žena nesvjesna bez straha osijeca se. 
 DŽIVO 
 Ah, mudro ti umje rit! Sjutra te za tuj rič 
       budem lijepo gostit, tako mi zdrav Radič! 73   Radič  - zaklinje se tobožnjim sinom Radičem 
    Zbogom mi ostani, Stanče, dobri druže! 
 STANAC 
   Sa mnom se opet stani, moj ve Osmi muže. 
 DŽIVO 
 Nijesam Osmi muž neg Sedmi Dugi nos, 
       nosim dom kako spuž na sebi gdi sam gos. 
 STANAC 
 Oto se zarekoh! Prosti, Sedmi muže, 
       jezikom utekoh. 
 DŽIVO 
                         Prosto t', zbogom, druže! 
   
 Odhodi DŽIVO. 
   
 
 
   
 
 
 33.   Dživo svoj govor prilagođuje "vlaškom" govoru. 
 
 
 34.   U to su vrijeme noćna razbojstva i unutar gradskih zidina bila česta pojava. 
 
 
 35.    ončas  - odmah; Stanac je mislio odmah prodati što je donio i vratiti se 
 
 
 36.   Gacko je gradić u istočnoj Hercegovini; predstavljajući se kao bogati trgovac govedima iz središta tog kraja, Dživo želi impresionirati Stanca, siromašnog seljaka s rijeke Pive. 
 
 
 37.    dužan se ne čujem  - ne osjećam se dužnim, tj. ne zadužujem se 
 
 
 38.   Dakako, ljudi iz unutrašnjosti nemaju povjerenja u more, za razliku od Dubrovčana. 
 
 
 39.    spim s uha na uho  - spavam oprezno (dubrovačka poslovica) 
 
 
 40.    u vjeru ne davam  - ne dajem na vjeresiju 
 
 
 41.    jamac se ne hitam  - ne žurim (odnosno, ne želim) nikome biti jamac 
 
 
 42.    na vrat ne prodavam  - ne prodajem navrat-nanos, u žurbi (odnosno, imam vremena čekati dok ne postignem pravu cijenu) 
 
 
 43.   "Držić je lapidarno, s nekoliko stihova, kao s nekoliko virtuoznih poteza kistom, naslikao lik savršena trgovca, kakav se morao zacijelo svidjeti seoskom golji. Lakovjerni trgovčić očaran je  dobrom pameti  tobožnjeg veletrgovca, pa mu sve slijepo vjeruje. Tako su stvoreni psihički uvjeti da ga gradski leri nasamare." (Batistić) 
 
 
 44.    nori  - roni 
 
 
 45.    hode u nevidu  - hodeći u mraku 
 
 
 46.    viđu  - vidim (stariji oblik prezenta) 
 
 
 47.    vik  - uvijek; uz negaciju: nikad 
 
 
 48.    jak sam sad viditi  - kao što sad izgledam 
 
 
 49.    Ivanjdan  - Sv. Ivan Krstitelj, 21. lipnja, najduži dan i najkraća noć u godini; "Ivanjska noć je u folkloru svih europskih naroda bila posvećena čarolijama, vilama i vilenjacima, kresovima i obredima koji su mnogo stariji od kršćanstva i Ivana Krstitelja" (Torbarina) 
 
 
 50.   Želeći steći Stančevo povjerenje, Dživo pripovijeda kako mu se je to dogodilo baš na istom mjestu i u isto vrijeme. 
 
 
 51.    prašah  - upitah 
 
 
 52.    Perlica  - prema perla, biser 
 
 
 53.    Propumanica  - "Mirisnica" (prema tal.  profumo ) 
 
 
 54.    na kojoj pisma nî  - na kojoj nije ništa nacrtano ili napisano 
 
 
 55.    već  - više 
 
 
 56.    ma me pak običe  - ali se naposljetku navikla 
 
 
 57.    i ne imaš još za har  - i još mi nisi zahvalna 
 
 
 58.   Dživo se ponovno prilagođava Stančevom primitivnom mentalitetu, pričajući mu kako postupa sa svojom ženom, što mu Stanac odobrava. 
 
 
 59.    koliko kon vode  - osim ovdje kraj vode 
 
 
 60.   Stanac, želeći ostaviti dojam, kaže kako je i sam, dok je bio mlad, plesao s vilama. 
 
 
 61.    Piva  - rijeka u današnjoj Crnoj Gori. "Seljaci s Pive i Tare silazili su u Dubrovnik često, pa je u Dubrovniku bio prijezirni naziv za prost svijet 'Piva i Tara', koji čujemo od Pasimahe u II. č.  Skupa  i od Dunda Maroja" (F. Čale) 
 
 
 62.    gos  - gost 
 
 
 63.    ma ljubi  - moja ljuba, moja draga 
 
 
 64.   Isti se stihovi (od  Zovem se...  do  ... venčac svila ) nalaze i u  Veneri i Adonu  (stih 64-69); radi se o pučkoj pjesmici. Prema narodnom vjerovanju, vukodlak sa sobom nosi svoj dom kao puž kućicu.  Sedmi muž  je vjerojatno maska iz starih svadbenih običaja. 
 
 
 65.    što beru pčele  - med 
 
 
 66.    travu na ime bravu  - "Nejasno značenje, ako nije aluzija na travu raskovnik, koja tobože otvara svaku bravu" (M. Kombol) 
 
 
 67.    prvu vil...  - prva vila koju opaziš imat će je kod sebe 
 
 
 68.    gdje je  - jer je 
 
 
 69.    Bogme bi 'o' bilo u har!  - Bogme bi joj bilo zadovoljstvo! 
 
 
 70.    grijav peču leda  - grijući komad leda (starog Stanca) 
 
 
 71.    vik  (uz negaciju) - nikad 
 
 
 72.    bogme s' prem junak vidjeti  - bogme si nalik junaku 
 
 
 73.    Radič  - zaklinje se tobožnjim sinom Radičem 
 
 
 Četvrti prizor 
 DŽIVO, VLAHO, MIHO 
 
 DŽIVO 
 Ovo smješnijega 74   smješnijega  - najsmješnijega  , brate, Vlaha od svijeta; 
       nije ga luđega od Rta do Mljeta. 75   od Rta do Mljeta  - od Pelješca do Mljeta; Rt, Rat ili Art je stariji naziv za poluotok Pelješac; i Pelješac i Mljet bili su u sastavu Dubrovačke republike 
 MIHO 
 Pođ' s vragom? Boci mi pukoše od smiha. 
 VLAHO 
   Bogme smijeh! 
 DŽIVO 
                    Reci mi... 
 VLAHO 
                                   Ho'mo ta! 
 DŽIVO 
                                                  ... istiha 
    jesam li kako umio š njim sprdat? 
 MIHO 
                                      Pođi tja! 
       Vazda si vrag bio, a sad si kolik ja. 
 DŽIVO 
 Kozle me delekta koje uza nj veči! 
 VLAHO 
   Vrag! Ho'mo domom ta. 
 DŽIVO 
                              Smiješnijeh tvojijeh riječi! 
    Ne bih za perperu dao kozleta onoga 
       s bisaci, na vjeru! Slušaj mene tvoga! 
    Ovi Vlah vjeruje sve što mu se veli. 
 MIHO 
   Da nas on ne čuje! 
 DŽIVO 
                              Tko se ono bijeli? 
 VLAHO 
 Na pir maskari idu. 
 DŽIVO 
                              Prem su na prepozit! 76   prem su na prepozit  - baš su kao naručeni 
       Kad opet izidu, ah, smiješno ti će bit! 
    Pođ'mo ih  per Dio  zvat, prije neg na pir pođu 
       molit i skondžurat da ovamo dođu. 
    Scijenit će Vlah ovi da su vile zbiljne. 
 MIHO 
   Pođ' ih sam ti zovi - oni čas će doć. 
 DŽIVO 
                                                  Ne! 
    pođ'mo svi ujedno, ter ćemo kugodi 
       novelu zajedno ordenat. 
 MIHO 
                                        Da hodi 
 Per Dio  će smiješno bit, ako sam jedan bao 
       usktjebudu 77   usktjebudu  - budu htjeli  učinit. 
 VLAHO 
                         Hod' brzo! Što si stao? 
   
 Ovdi odhode, a STANAC sam govori. 
   
 
 
   
 
 
 74.    smješnijega  - najsmješnijega 
 
 
 75.    od Rta do Mljeta  - od Pelješca do Mljeta; Rt, Rat ili Art je stariji naziv za poluotok Pelješac; i Pelješac i Mljet bili su u sastavu Dubrovačke republike 
 
 
 76.    prem su na prepozit  - baš su kao naručeni 
 
 
 77.    usktjebudu  - budu htjeli 
 
 
 Peti prizor 
 
 STANAC,  sam 
 Ah, vile vilice, molju 78   molju  - molim (stariji oblik prezenta 1. l. jednine)  vas boga rad, 
       vodene diklice, pridite ovdi sad, 
    tuđinu da meni razgovorak date 
       pri vodi studeni, veće ne krsma'te, 
    Vašima liposti nije slike na sviti, 79   vašima liposti nije slike na sviti  - vašoj ljepoti nema slične na svijetu 
       a sione kriposti 80   sione kriposti  - silne moći  tko će vaše izriti? 
    Možete od stara mlada učiniti, 
       a slavn'jega dara nije inoga na sviti. 
   
 Ovdi dohode MASKARI, obučeni kako vile, i STANCOM se rugaju. 
   
 
 
   
 
 
 78.    molju  - molim (stariji oblik prezenta 1. l. jednine) 
 
 
 
 79.    vašima liposti nije slike na sviti  - vašoj ljepoti nema slične na svijetu 
 
 
 80.    sione kriposti  - silne moći 
 
 Šesti prizor 
 STANAC; MASKARI obučeni kao vile. 
 
 VILA 
 Junače, dvigni se! 
 STANAC 
                              Da bude 81   da bude  - neka bude, tako će i biti, dobro  , gospoje! 
 VILA 
   Na, uzmi, napij se! 
 STANAC 
                              Na počtenje tvoje! 
 VILA 
 Da bi se pomladio i da bi t' probilo! 
 STANAC 
   Tomu bih rad bio, bog te čuo, mâ vilo! 
 VILA 
 Nemojmo krsmati, sestrice gizdave, 
       neg pođ'mo iskati kriposne sve trave 
    kijem ćemo ovoga u osla satvorit. 
 STANAC 
   Nemojte, zaboga! Bijedan, što će ovoj bit?! 
 VILA 
 Pođ'mo ga junaka u pticu stvoriti. 
 STANAC 
   Neću moć bisaka leteći nositi. 
    Nemojte, molju vas! 
 VILA 
                          A mi ga stvorimo 
       u pakljenu napas, da žene strašimo. 
 STANAC 
 Nemojte, u tmasti er mi se će bijedna 
       domaća pripasti, Miona mâ vrijedna. 
 VILA 
 Stvor'mo ga buhome 82   stvor'mo ga buhome  - pretvorimo ga u buhu  , ter će k Mioni skoknut. 
 STANAC 
   Nemojte ni tome, er me će utuknut. 
    Rad bih se pomladit, Miona bi rada toj. 
 VILA 
   Od ko'e dobi hoć' bit? 
 STANAC 
                              Od dvaes godiš takoj. 
    Domaća e mo'a mlada, a ja sam, vile, star. 
       Da 'o' dođem mlad sada, bogme bi 'oj bilo har. 
 VILA 
 Da t' bude što pitaš! Sjedi tuj malo sad. 
 STANAC 
   A bit ću vazda vaš, teke istom da sam mlad. 
 VILA 
 Lipo ti 'e gledati po polju ovemu. 
 VILA 
   Ljepše bilje brati razliko po njemu. 
 VILA 
 Još ljepše pri vodi tanačac voditi. 
       Hodi, kolo vodi, ki putem greš, ču'eš ti? 
   
 Odgovaraju druzi MASKARI na vlašku obučeni. 
   
 
 
   
 
 
 81.    da bude  - neka bude, tako će i biti, dobro 
 
 
 82.    stvor'mo ga buhome  - pretvorimo ga u buhu 
 
 
 Sedmi prizor 
 STANAC; MASKARI obučeni kao vile, MASKARI obučeni kao seljaci 
 
 MASKAR 
 Tko zove ovamo? 
 VILA 
                              Vile su ljuvene! 
       Hodi da igramo kon vode studene. 
 MASKAR 
 Vi li ste, gospoje, vodene diklice, 
       kim se ruže goje na bil vrat i lice? 
    Mnogo smo žudili da bismo kad s vami 
       tanačac vodili slavnim gospođami. 
 VILA 
 Uhit' se s tizim ti a ti s tim! S ovim ja 
       kolo ću voditi. 
 STANAC 
                              Ja li bih na odmet tja? 83   Ja li bih na odmet tja?  - Ja bih vam bio na odmet? 
 VILA 
 Ti nas ćeš gledati, ter nam ćeš rit paka 
       ki će bolje igrati od ovih junaka. 
 STANAC 
 Da bude, gospoje! Istom se spomeni 
       od potrjebe moje vaš ures ljuveni. 84   Istom se spomeni... ljuveni  - Neka se samo vaš ures ljubavni sjeti moje želje (da se pomladim) 
 MASKAR 
                    Sviri, glumče veseljače, 
                        udri er nam srce uzavri; 
                        pod nogami nije nam drače, 
                        a imamo krila u igri. 
   
 Ovdi tanac vode, pak vile govore: 
 VILA 
 Gizdavi Vlašići 85   Vlašići  - maskari odjeveni kao Vlasi, seljaci  , pita'te koju stvar! 
       Hrabreni mladići, bit vam će svaki dar. 
 MASKAR 
 Da biste činili da se ne staramo, 
       toj bismo sad ktili, žudimo toj samo; 
    er je teška staros, ne može skakati, 
       a laka je mlados, sve bi ktjela igrati. 
    Volio bih mrtav bit neg kad vi igrate 
       da ja budem sidit kako i ti uza te. 
 STANAC 
 Sokoli se! Takoj neće vele iziti 86   takoj neće vele iziti  - tako neće proteći mnogo vremena 
       da ću i ja ovakoj lotar star siditi. 
    Sad, vile, ako ikad, Stanca pomozite, 
       učin'te da sam mlad, - Stancu se umolite! 
 MASKAR 
 Gospoje, prvo nas, pak njega oprav'te. 
 STANAC 
   Došao sam priđe vas - tej riječi ostav'te! 
 VILA 
 Junaci, mučite! Svih ćemo smiriti; 
       dolu svi sjedite! - Uz ove sjedi ti. 
 STANAC 
 Da bude, diklice, na vašu zapovijed, 
       moje violice! Nut, što sam veoma sijed! 
 VILA 
 Odsada n'jedan vas nemoj progovorit, - 
       progovorivši ončas jezik će izgubit! 
    I lijepo sluša'te što vam mi velimo. 
 MASKAR 
   Što zapovijedate, da vam pogodimo! 
 VILA 
 Kad mi rečemo: "Stanče, progovori!" 
       i svih zazovemo, tad usta otvori. 
 VILA 
 Kriposti zvizda svih zovemo na pomoć, 
       svitlosti od kojih diči se mrkla noć. 
 VILA 
 Zovemo i cvitja i bilja ostala, 
       dragoga prolitja ki su čâs i hvala. 
 VILA 
 Odzdala i odzgara sve moći molimo 
       da Stanca od stara mlada učinimo. 
 VILA 
 Nu mi da' sjemo mâs, da Stancu najprvo 
       učinim svijetao obraz, i da' mi toj drvo. 
   
 Ovdi STANCA omrče i svežu mu ruke i bradu mu ostrigu govoreći: 
   
 Da bi se pomladio i da bi mnogo lit 
       drag i mlad Mioni bio; i pođ da si čestit. 87   Na temelju folklornih elemenata, Ivan Lozica tvrdi da se  Novelu od stanca  ne mora nužno smjestiti u pokladno vrijeme, kako se ranije smatralo. "Dživo Pešica u  Noveli  zaustavlja  maskare prije nego pođu na pir  i dogovara s njima šalu sa Stancem, koji je prilegao uz fontanu. Grad je prazan, na ulicama su samo obijesni mladići u nedopuštenu noćnom izlasku, a magijski inventar  Novele  velikim dijelom pripada Ivanju, a ne pokladama. Svadbeni  maskari  preodjeveni u vile u završnih dvadeset šest stihova izvode igru  brijanja  koja je i u naše vrijeme poznata na svadbama, sijelima i u pokladnim zbivanjima mnogih hrvatskih krajeva, ali i dalje ne znamo je li to karnevalska noć -  pir  može biti i izvan pokladnog vremena" (I. Lozica:  Hrvatski karnevali , Zagreb, 1997, str. 185.) O ritualu  brijanja drvom  u  Noveli od stanca  i našem folkloru prvi je pisao Nikola Bonifačić Rožin ( Narodne drame, poslovice i zagonetke , Pet stoljeća hrvatske književnosti, knj. 27, Zagreb, 1963, str. 9-11). (U našem izboru iz folklorne drame usp.  Fašnik Digeneš  iz Lomnice u Turopolju). 
   
 Uto mu kozle i što je u bisacijeh dvignu iza njih ostali i ostave mu dinara što ta pratež valja i otidu tja. Uto se on od varke osvijesti i skoči za njimi vikajući. 
 STANAC 
 Kozle mi! Bog te ubio! Je li tko? Pomaga'! 
       Prem ti sam luđak bio! Nije ovo bez vraga! 
    Bijedan se pomladio, - ostrigoše bradu! 
       Haram'je tko bi mnio da su u ovomem gradu?! 
    Kozle mi uhiti! Je li tko? Drži ga! 
       A, brate, čuješ ti? Poteci, stigni ga! 
   
                     Svrha 
   
 
 
   
 
 
 83.    Ja li bih na odmet tja?  - Ja bih vam bio na odmet? 
 
 
 84.    Istom se spomeni... ljuveni  - Neka se samo vaš ures ljubavni sjeti moje želje (da se pomladim) 
 
 
 85.    Vlašići  - maskari odjeveni kao Vlasi, seljaci 
 
 
 86.    takoj neće vele iziti  - tako neće proteći mnogo vremena 
 
 
 87.   Na temelju folklornih elemenata, Ivan Lozica tvrdi da se  Novelu od stanca  ne mora nužno smjestiti u pokladno vrijeme, kako se ranije smatralo. "Dživo Pešica u  Noveli  zaustavlja  maskare prije nego pođu na pir  i dogovara s njima šalu sa Stancem, koji je prilegao uz fontanu. Grad je prazan, na ulicama su samo obijesni mladići u nedopuštenu noćnom izlasku, a magijski inventar  Novele  velikim dijelom pripada Ivanju, a ne pokladama. Svadbeni  maskari  preodjeveni u vile u završnih dvadeset šest stihova izvode igru  brijanja  koja je i u naše vrijeme poznata na svadbama, sijelima i u pokladnim zbivanjima mnogih hrvatskih krajeva, ali i dalje ne znamo je li to karnevalska noć -  pir  može biti i izvan pokladnog vremena" (I. Lozica:  Hrvatski karnevali , Zagreb, 1997, str. 185.) O ritualu  brijanja drvom  u  Noveli od stanca  i našem folkloru prvi je pisao Nikola Bonifačić Rožin ( Narodne drame, poslovice i zagonetke , Pet stoljeća hrvatske književnosti, knj. 27, Zagreb, 1963, str. 9-11). 
 
 
 
 
 Novela od Stanca 
 Prikazana 
    u Martolice Hajdinova na piru 
   
 Marin Držić 
 
 
 Sadržaj 
   
 Prvi prizor 
 Drugi prizor 
 Treći prizor 
 Četvrti prizor 
 Peti prizor 
 Šesti prizor 
 Sedmi prizor 
   
 Rječnik 
 Bilješka o autoru 
 Impressum 
 
 
 Imena 
   
 STANAC,  vlah 
 
 Mladi Dubrovčani: 
 VLAHO 
    MIHO 
    DŽIVO PEŠICA 
 
 Maskari: 
 Vile 
    Vlah 
 
 
 Rječnik 
 addio  (tal.) - zbogom (pozdrav); uzvik zaprepaštenja 
 ali  - ili 
 animo  (tal.) - duh, duša; hrabrost, srce;  ne basta ti animo  - nisi hrabar, nemaš hrabrosti 
 asprica  (grč.) - dem. od  aspra , sitni srebrni novac; novac uopće 
 bao  (gen.  bala , tal.  ballo ) - ples, igra 
 bareta  (tal.) - kapa 
 bastati  (tal.) - dostajati;  ne basta ti animo  - nisi hrabar 
 batesa  (tal.  badessa ) - poglavica 
 bisaci  - bisage 
 bokara  - vrč, pehar 
 brava  - možda vrsta trave, nejasno značenje 
 brokijer  (tal.  brocchiere ) - štit 
 cić  - zbog, radi 
 ctjeti  (prez.  ctim ) - cvasti, cvjetati 
 cumpare  (tal.) - kum 
 čelata  - kaciga 
 čestit  - sretan, blažen, slavan, bogat, svijetao 
 čuti  - poslušati, podnositi; čuvati, paziti na što; doznati;  čuti se  - osjećati se 
 da  - pored danas običnih značenja još i: a, ali, nego, već 
 da'  - daj 
 delektati  (lat.  delectare ) - veseliti 
 dinar  - novac; sitan srebrni novac 
 dobiti  (prez.  dobudem ) - svladati, pobijediti, dobiti;  dobi  - svlada 
 dolu  - dolje 
 domaća  - žena, supruga 
 domom(e)  - kući, doma 
 dosle  - do sada 
 drača  - trnje 
 drijevo  - drvo 
 dvaes  - dvadeset 
 dvići, dvignuti  (prez.  dvignem ) - dignuti, skinuti, uzeti;  dvignuti komu što  - oteti, ukrasti 
 dzora  - zora 
 er  - jer; da, kao da, budući da 
 fengati  (lat. i tal.  fingere ) - pretvarati se 
 frota  (tal.) - mnoštvo, gomila, rulja 
 funjestra  (tal.  finestra ) - prozor 
 glumac  - svirač, osobito koji svira na piru; glumac 
 godište  - godina 
 goj  - izobilje; spokoj, mir, uživanje, radost 
 gori  - gore 
 gos  (gen.  gosta ) - gost 
 gresti  (prez.  gredem  i  grem ) - ići 
 greš  - v.  gresti 
    gruda  - sir, gruda sira 
 grudica  - dem. od  gruda  (v.) 
 gvozdjice  - dem, od gvozdje, željezo; mač 
 har  - zahvalnost, milost; dar, korist;  na har  - na dar;  u har  - u korist, korisno;  imati za har  - biti zahvalan 
 haramija  (tur.) - hajduk, pljačkaš, razbojnik, zločinac 
 hasas -  kapetan, zapovjednik noćne straže 
 hitati  - hvatati, loviti;  hitati se jamac  - biti jamac, jamčiti 
 hoć'  - hoćeš 
 hode  - idući, hodajući 
 hraniti  - čuvati; uzdržavati; hraniti 
 hubav  - lijep, ubav 
 hvatiti  - uhvatiti, zgrabiti 
 indje  - drugdje 
 inud  - u drugo mjesto, drugud 
 iskati  (prez.  ištem ) - tražiti, pitati 
 ispliti  (prez.  isplijem ) - isplivati; izvući se 
 istom  - samo, tek 
 iziti  (prez.  izidem ) - izaći, pojaviti se 
 izriti  - iskazati, izreći 
 jak  - kao 
 javi  - na javi, zbilja 
 jej  - sova, jejina 
 kako  - kao; kako 
 kalati  (tal.  calare ) - spustiti 
 kami  - kamen 
 kapa  - ogrtač s kapuljicom 
 kon  - kod 
 kripos  - vrlina, snaga, ljekovita moć (o travama) 
 ktjeti  - htjeti 
 kudi  - kuda 
 laziti  - hodati polagano, puzati 
 lipos  - ljepota 
 lit  - udarac plošnom stranom mača 
 lotar  - lupež, lijenčina 
 ljubi  - ljuba, draga 
 ljuljan  - dremljiv; zatrovan  ljuljem , vrstom korova ("zla trava") koji ima opojno djelovanje ( Lolium temulentum ) 
 ma  - ali 
 mâ  - moja 
 malo  - zamalo, umalo 
 mas  (ž. r, gen.  masti ) - boja za mašćenje; mast 
 maskar  (tal.) - krabulja, maškara 
 mčina  - mačina, augm. od  mač 
 mir  (lat.  murus ) - zid 
 mladica  - mlada žena 
 mniti  - misliti 
 molju  - molim 
 mučati  - šutjeti 
 nahoditi  - nalaziti 
 nalandati  - nalupati šakom 
 napas  - napasnik; vrag 
 naprijeda  - unaprijed; dalje; naprijed 
 nebog  - ubog, jadan, siromašan 
 neg  - nego 
 ner  - nego 
 nevid  - nesmotrenost, nepromišljenost;  hode u nevidu  - hodeći nesmotreno 
 nî  - nije 
 noćnik  - onaj tko se noću skita 
 noćno  - noću 
 noriti  - roniti 
 novela  (tal.) - šala;  učiniti novelu komu  - sprdati se s kim, nasamariti koga 
 nut  - nu, gle, vidi 
 obiknuti  (koga) - naviknuti se (na koga) 
 objaviti  - pokazati (pored običnog značenja) 
 obraz  - krinka, maska, način;  obraz od bokare  - pijanac 
 oći  (prez.  ođem ) - ostaviti; imperativ:  ohaj  - ostavi 
    odzdala  - odozdo 
 odzgara  - odozgo 
 ognjiti  - sagnjiti, istrunuti 
 ohaj  – ostavi (v.  oći ) 
 omijerati  - smjerati, smišljati 
 omrčiti  - nagaraviti 
 ončas  - odmah 
 oni  - onaj 
 opasti  (prez.  opadem ) - pasti, otpasti 
 općiti  - držati se; običavati 
 opraviti  - učiniti, obaviti, popraviti, naknaditi 
 ordenati  (mlet.  ordenar , tal.  ordinare ) - urediti, narediti, načiniti 
 osao  - magarac 
 osijecati se  - drsko odgovarati, biti osoran 
 otiti  (prez.  otidem ) - otići 
 oto  - eto 
 ovakoj  - ovako 
 ovdi  - ovdje, ovamo 
 ovi  - ovaj 
 ovo  - evo 
 pak, paka  - poslije, opet, zatim 
 parati  (tal.) - izgledati, činiti se 
 peča  - komad 
 ped  - pedalj 
 pengati  (lat.  pingere ) - slikati, bojiti, kititi 
 per Dio  (tal.) - zaboga 
 perla  (tal.) - biser 
 perpera  - dubrovački novac (12 srebrnih dinara) 
 pítati  - tražiti, moliti 
 pjastra  (tal.  piastra ) - zaštitni grudnjak za mačevanje 
 placa  (lat.) - trg, ulica;  Placa  - ime glavne ulice u Dubrovniku (Stradun) 
 plitica  - zdjela, tanjur 
 počten  - ugledan, dostojan, poštovan 
 pogoditi  - ugoditi 
 poteg  - udarac;  dati potege komu  - izudarati nekoga 
 potrjeba  - bijeda; nevolja; oskudica; molba 
 prašati  - pitati, upitati 
 pratež  - tovar, teret, roba; jelo; odjeća 
 pratik  (tal.) - iskusan, vješt 
 prem  - premda; upravo, baš, doista, osobito, sasvim, zaista i sl. 
 prepozit  (tal.) - nakana, predmet, stvar;  na prepozit  - u pravi čas, kao naručeno 
 prid  - pred 
 priđe  - prije 
 pripasti se  - prepasti se, prestrašiti se 
 pritio  - debeo; mastan; plodan, rodan, obilan 
 probiti  (prez.  probudem ) - koristiti, donijeti probitak, donijeti korist 
 prova  (tal.) - kušnja;  bit na provu  - ogledati se, prokušati se 
 prucati se  - ritati se 
 rad  - radostan, veseo 
 razgovorak  - utjeha (dem. od  razgovor ) 
 razlik  - različit 
 razumnik  - mudrac; književnik 
 rijeti  (prez.  rečem ) - reći 
 riti  (prez.  rečem ) - reći 
 Rt  - poluotok Pelješac (Stonski Rat) 
 satvoriti  - pretvoriti 
 scijeniti  - cijeniti, poštovati; smatrati, držati 
 sjemo  - ovamo 
 skalini  - stepenice 
 skondžurati  (tal.  scongiurare ) - privoliti, pridobiti, obrlatiti 
 smiriti  - zadovoljiti, namiriti, ugoditi kome 
 spomenuti se  - sjetiti se 
 srtjeti  (prez.  srtim ) - srtati 
 sta largo  (tal.) - stani na udaljenosti, drži se daleko 
 starež  - podrugljivo za staru osobu 
 svit  - svijet;  na sviti  - na svijetu 
 svrha  - kraj, konac 
 škrimati se  (tal.) - vježbati se mačem za borbu, mačevati se 
 škrimija  (tal.) - mačevanje 
 štropijati  (tal.  stroppiare ) - posjeći, osakatiti 
 ta  - ča, odavle, dalje 
 talambah  - vrsta bubnja 
 tanac  - ples, igra 
 tanačac  - dem. od  tanac  (v.) 
 tej  - te 
 ter  - a, pak 
 tja  - v.  ta 
 tmâs  (gen.  tmasti ) - tama, mrak 
 trg  - trgovanje, trgovina 
 triš  - triput, trostruko 
 tržak  - roba za trženje, za prodaju 
 udaća  - obilje, obilna ljetina 
 uhititi  - uhvatiti 
 uljesti  - ući 
 umoliti se  - smilovati se, ugoditi kome 
 upaziti  - opaziti, vidjeti 
 ures  - ljepota 
 utuknuti  - zgnječiti 
 uzigrati  - skakati od veselja, radovati se 
 valjati  (tal.  valere ) - vrijediti 
 ve  - rječica s najrazličitijim značenjima: li, ded, daj, baš 
 već, veće  - više 
 velji  - veliki 
 viđu  - vidim 
 vik  - uvijek; uz negaciju: nikad 
 vil  - vila 
 violica  (tal.) - ljubica, dem. od  viola 
 vjera  -  dati u vjeru  - posuditi 
 vlah  - pastir, seljak 
 vlaški  - seljački, pastirski, koji se odnosi na  vlaha  (v.); talijanski 
 zbiljan  - pravi, istinit 
 zlostar  - nevaljao starac, zao starac 
 žî  - živ;  žî mi  - živio mi, živjela mi;  žî mi ja  - živ mi bio ja; u značenju: tako mi; bogme 
 
 
 Bilješka o autoru 
 Marin Držić 
 (Dubrovnik, 1508. - Venecija, 2.5.1567.) 
   
 Dubrovački renesansni dramatičar i pjesnik Marin Držić izuzetna je pojava u povijesti europske drame. Unatoč tome što je stvarajući na "malom" jeziku ostao izoliran, jedan je od najistaknutijih europskih komediografa renesanse i manirizma. 
   
 Rođen je u brojnoj pučkoj obitelji koja se bavila trgovinom. Njegova obitelj u 14. stoljeću je izgubila plemstvo, a u Marinovo vrijeme upala je u ozbiljne novčane probleme. 
 Držić se školovao u rodnom gradu. Godine 1526. preuzeo je mjesto rektora crkve Svih Svetih na koje je njegova obitelj imala nasljedno pravo, a 1538. godine postavljen je za katedralnog orguljaša. U to vrijeme dobio je nadimak Vidra. Iste godine uz novčanu potporu Senata odlazi na studij, najvjerojatnije filozofije, književnosti i kanonskog prava u Sienu. Tijekom studija bio je izabran za studentskog prorektora, što je vrlo ugledna funkcija. Uz Držićeve studentske dane u Sieni veže se i skandal oko njegovoga sudjelovanja u izvedbi neke nepoznate komedije 1542. godine. Takve su predstave bile zabranjene, pa je Držić kažnjen ukorom. 
 U Dubrovnik se 1545. godine vratio bez diplome. Nakratko je izbivao iz Dubrovnika kada je u razdoblju od 1545. do 1546. u dva navrata stupio u službu, isprva kao sobar, a zatim kao tumač, austrijskog grofa C. Rogendorfa, kojeg napušta uvidjevši stvarne motive grofova putovanja u Beč i Carigrad (izdaja). Godine 1550. se zaredio, ali nije si priskrbio materijalnu sigurnost, pa je 1553. godine prihvatio službu pisara u uredu soli. Krajem 1562. godine, vršeći dužnost nadbiskupskog kapelana, boravio je u Veneciji, gdje je, uz kraći boravak u Firenci (1566) i Dubrovniku (1563-1564), ostao sve do smrti. Godine 1566. predao je toskanskom vojvodi Cosimu I. Mediciju urotnička pisma u kojima ga moli za pomoć u rušenju nesposobne i autokratske dubrovačke plemićke oligarhije i uspostavljanje zajedničke pučke i plemićke vlasti, na koja nije dobio odgovor. Od 1938. poznata su četiri takva Držićeva pisma, a godine 2007. u firentinskom arhivu pronađeno je još jedno pismo koje o cijelom slučaju daje dodatne korisne informacije, te dokazi da je Cosimo Medici pisma zaista pročitao i komentirao sa svojim tajnikom, ali nije bio oduševljen Držićevim prevratničkim planovima. 
 Umro je u Veneciji sljedeće godine, gdje je i pokopan u bazilici Sv. Ivana i Petra. 
 Iako najčešće neshvaćen od suvremenika, Držić je primio nadgrobne pohvale M. Vetranovića, S. Bobaljevića i M. Monaldija. 
   
 * * * 
   
 Držićeva uglavnom ljubavna lirika, uz iznimku nekoliko nadgrobnica i poslanica, petrarkističkim stilskim i sadržajnim inventarom uzdaha i poljubaca veliča ljepotu odabranice, čime se nastavlja na domaću pjesničku tradiciju (Šiško Menčetić i Džore Držić, na koje se kao uzore i poziva). Riječ je o pjesmama objavljenim 1551. godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi . Držićevim pjesmama u toj su knjizi pridodani i dramski tekstovi u stihu:  Novela od Stanca  i  Venere i Adon.  Vjerovalo se da je to izdanje izgubljeno, ali je senzacionalnim otkrićem 2007. godine u Milanu (Biblioteca nazionale Braidense) ustanovljeno da je Držić te godine zapravo tiskao ne jednu, nego dvije knjige kod dva različita mletačka tiskara. Puni naslov druge knjige je  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi,  zbog čega se također utvrdilo da je  Tirena  odigrana godinu dana ranije nego što se to do tada smatralo, po nekim mišljenjima i prije  Pometa . Ista su djela, ali u jednom svesku, ponovno tiskana u Veneciji 1607. i 1630. godine, treće izdanje pod zajedničkim naslovom  Tirena. 
 Spomenute drame, uz  Hekubu , preradbu Dolceova prepjeva Euripida, i dramu  Grižula  (ili  Plakir ), kojoj nedostaje izvorni naslov, čine korpus Držićevih cjelovitih sačuvanih drama. Komedijama  Dundo Maroje  i  Skup  nedostaje završetak ,  komedijama  Tripče de Utolče  (ili  Mande ) i  Arkulin  početak ,  a  Džuho Kerpeta  i  Pjerin  sačuvani su tek u fragmentima, dok je  Pomet  poznat samo prema naslovu i nekoliko elemenata sadržaja koji se spominju u  Dundu Maroju . Djela koja Držić nije uključio u tiskano izdanje iz 1551. godine sačuvana su u rukopisima, od kojih je najpoznatiji tzv. "Rešetarov rukopis" koji je nastao sredinom 16. stoljeća i čuva se u Karlovom sveučilištu Pragu. Taj rukopis sadrži sve Držićeve drame osim  Tirene  i  Hekube . 
 Držićeve pastorale i komedije, te tragedija  Hekuba , nastale su i izvedene za vrijeme autorovog boravka u Dubrovniku u razdoblju od 1548-1559, dakle u periodu od svega 11 godina, kada je autor bio već četrdesetogodišnjak. Izvođene su u pravilu u "brijeme od poklad", na javnim prostorima kao što su trg "prid Dvorom" ili vijećnica, ili u privatnim kućama, na pirovima. Držić je pri tom vjerojatno bio kazališni organizator i redatelj, a u nekim je predstavama možda i sam sudjelovao (premda potvrde nema, možda ga je u tome spriječio njegov svećenički poziv). Poznate su nam pučanske i plemićke družine koje su ih postavljale: družine Pomet, Gardzarija, Njarnjasi, družina od Bidzara. 
 Izgubljeni  Pomet  izveden je 1548. godine,  Tirena  također 1548. "prid Dvorom", kada je predstavu prekinula bura (prema novim saznanjima to se možda dogodilo i prije izvedbe  Pometa ), te opet 1551. na piru Vlaha Držića, zajedno s pastoralom  Venere i Adon .  Novela od Stanca  prikazana je 1551. godine na piru Martolice Džamanjića, iste godine kad i  Dundo Maroje , koji je trebao biti postavljen na trgu ispred vijećnice pred širokim auditorijem, ali je, po svoj prilici zbog loših vremenskih prilika, izvedba premještena u staru vijećnicu. Postavila ga je pučanska Pomet-družina, ista ona koja je igrala  Pometa . Vlasteoska družina Gardzarija 1552. godine izvodi komediju  Pjerin ,  Džuho Kerpeta  izveden je 1554. na piru Rafa Gučetića,  Skupa  je družina Njarnjasi igrala vjerojatno 1555. godine na piru Saba Gajčina, 1556. godine na piru Vlaha Sorkočevića prikazuje se  Grižula , dok je tragedija  Hekuba , nakon dviju zabrana 1558. godine, prikazana 1559. godine. Za ostala djela, komedije  Arkulin  i  Tripče de Utolče , nema točnih podataka o vremenu i mjestu izvođenja. 
 O načinu izvedbe gotovo uopće nema sačuvanih podataka, pa znamo samo ono što se može doznati iz prologâ, didaskalija i drugog u samim tekstovima. Na primjer, u Prologu  Dunda Maroja  spominju se "arkiteti", scenski majstori. Držić je bio vješt glazbenik, pa je moguće da je glazbenu pratnju, koja se spominje u tekstovima, pisao sam. Ženske likove glumili su muškarci. 
   
 Boraveći u Sieni Držić je upoznao u to vrijeme živu kazališnu praksu u Italiji. U 16. stoljeću kazalištem dominira tzv. eruditska komedija (Ariosto, Bibbiena, Machiavelli), koja se oslanja na antičke uzore, u prvom redu Plauta i Terencija, te osobito popularna pastorala. Držić je u Sieni je mogao gledati jednu družinu koja je osim pastorale njegovala i seosku lakrdiju (farsu), grubo ismijavanje seljaka iz okolice grada. U prologu  Skupa  navodi da Plauta čitaju i djeca u dubrovačkim školama, pa je sigurno da ga je i sam dobro poznavao u izvorniku. Međutim, Držić iz svega toga gradi vlastitu, izvornu poetiku, koja se samo dijelom oslanja na uzore, te je njegovo djelo obilježeno višeslojnošću, kao i sinkretizmom svih tih različitih tradicijskih i žanrovskih sustava. Držić među prvima u našoj književnosti u potpunosti afirmira svjetovnu dramatiku, a najveći je otklon od tradicije životna adaptacija uzora na stvarnu, živu dubrovačku sredinu. 
   
 Kako je već rečeno, pastorale su bile izrazito popularne u Italiji u to doba, pa ih je i u Dubrovniku, prema Držićevom svjedočenju, publika jako voljela. Radnja pastorala popraćena je pjesmom i plesom, uz sretni završetak. Držićeve pastorale inovativne su u tome što se u njima isprepliću sentimentalno-idilična, mitološka komponenta i komično-realistična komponenta preuzeta iz seljačkih farsi, to jest, iz doticaja likova priprostih seljaka iz dubrovačke okolice i fantastičnih stvorenja proizlazi osobit komični efekt. Seljački običaji, živopisni govor, mentalitet, folklorni elementi, seljačka jednostavna razboritost vrlo su vjerno preneseni, a Držićevi seljaci razlikuju se od seljaka u farsama koje je gledao u Sieni po tome što su simpatični. 
   
 Već prva Držićeva pastorala,  Tirena , znatno odstupa od konvencija žanra suprotstavljajući središnjem motivu ljubavi i ljubavnim jadima "pastijera" i vila realističnost i komičnost seljaka koji su uvučeni u fantastična zbivanja. Zanimljiv je i prolog, u kojemu govori o svojoj poetici, uzorima i dubrovačkoj pjesničkoj tradiciji.  Tirena  je u svoje vrijeme bila iznimno popularna: igrana je dva puta, kako je već spomenuto, te je u 16. i 17. stoljeću nekoliko puta tiskana. Međutim, Držić je od strane svojih neprijatelja optužen za plagijat neke Vetranovićeve pastorale koja nam danas nije poznata, a od napada ga je branio Vetranović sam ( Pjesanca Marinu Držiću u pomoć ). 
 Pastorala  Venere i Adon  opet suprotstavlja fantastični i realistični svijet, ali na nešto drugačiji način: seljaci se ne upliću izravno u radnju na fantastičnom planu, nego je samo promatraju, čude se i straše. I u ovom se djelu suprotstavljaju selo i grad, bogatstvo vlastele i zdravi seoski moral i pamet, ali i glupost. 
 Grižula  (poznata i pod naslovom  Plakir ) je, za razliku od  Tirene  i  Venere , složenih u dvanaestercima, pisana kombinacijom proze i stiha. Vrijednost ove pastorale ističu i brojni međunarodni povjesničari književnosti, smatrajući je za "jedno od najprivlačnijih djela mješovite fantastično-realistične vrste" (W. Creizenach), te uspoređujući ga, po načinu ispreplitanja fantastike i realnosti, s kasnijim Shakespeareovim  Snom ivanjske noći . U svakom pogledu, to je jedno od najsloženijih, najheterogenijih Držićevih djela. 
   
 * * * 
   
 U komedijama je Držić mnogo situacija i likova preuzeo iz antike (u prvom redu Plaut, te Terencije) te talijanske renesansne eruditske komedije, ali ih je obradio sasvim originalno i vrlo uspješno prenio u lokalnu sredinu. Osim na klasičnu i renesansnu talijansku komediju, Držić se u izboru tema povremeno oslanja i na novelistiku (Boccaccio). Satirički odnos prema vlastitoj sredini, te prikrivena ili otvorena politička kritika, osobito u Prologu Dugog Nosa, ali i u iskazima drugih likova u  Dundu Maroju  (Pomet, Tripče) i u drugim komedijama, ponajviše u  Skupu , upravo je najveća Držićeva inovacija i posebitost u komediografskom opusu. 
   
 Prva Držićeva komedija, odnosno farsa sa elementima pastorale,  Novela od Stanca , sasvim je izvorno djelo. Za razliku od kasnijih komedija, pisana je u stihu. U svega 316 stihova, dvostrukorimovanih dvanaesteraca, Držić je sastavio skladno i efektno remek-djelo, "najsavršenije djelo dubrovačkog komediografa" (Čale), u kojemu je stih vješto prilagođen svakodnevnom govoru i postizanju komičnog efekta. 
 Najslavnija i u novije vrijeme najprikazivanija Držićeva komedija je  Dundo Maroje , vrlo opsežna i dramaturški složena, s velikim brojem, čak tridesetak, najrazličitijih likova, "našijenaca" i stranaca. Radnja je smještena u Rim, a središnji su motivi novac i sukob rastrošne mladeži i konzervativne i škrte starosti. Novac je ključni pokretač zbivanja, zbog kojega se otac odriče sina i spreman je na obračun s njim, i obrnuto. Držić oštro kritizira sveopću pokvarenost i lakomost. Za razumijevanje  Dunda Maroja , kao i Držićevog djela u cjelini, ključan je Prolog Dugog Nosa, u kojemu Držić iznosi utopijsku viziju i snažnu kritiku dubrovačkog društva. Sposobne sluge Držić suprotstavlja lakomim gospodarima, a inteligenciju gluposti. Intrige vodi Pomet, "lice koje najlucidnije misli na Držićevoj sceni", lik "deklasiranog, duhovitog izješe i žicara, tavoliza i ojađenog beskućnika ... teška i složena figura" (Jeličić). 
 Džuho Kerpeta  sačuvan je samo u izvacima koje je u 18. stoljeću zapisao Đuro Matijašević i iz sačuvanog se ne može mnogo zaključiti. Po svoj prilici riječ je o pastirsko-mitološkoj komediji, odnosno parodiji. 
 Komedija  Skup  je prerada Plautove komedije  Aulularia  ( Tvrdica, Škrtac, Ćup ), ali samo u okvirnom zapletu, a zapravo je opet riječ o izvornoj, Držićevoj "najdubrovačkijoj komediji" (Čale), u kojoj se žigoše najkarakterističniji porok obogaćene Dubrovačke Republike - škrtost. Novac, konstanta gotovo svih komedija, ovdje je u središtu, a "tezoro" (blago) je ključni termin koji se stalno ponavlja. 
 Komedija  Tripče de Utolče  sačuvana je bez prologa i početka, pa ne znamo kad je izvođena, a nije sačuvan ni naslov, pa se po glavnom ženskom liku naziva i  Mande . Radnja, koja se temelji na nekoliko Boccacciovih novela iz  Dekamerona , smještena je u Kotor.  Tripče de Utolče  je u odnosu na  Dunda Maroja  i  Skupa  manje pretenciozna komedija, koja nema dublje radnje. To je "vedar splet smiješnih prizora koji se temelje na izrazitim scenskim obratima, na komici situacije" (Čale). 
 O  Arkulinu  se također malo zna, jer ni ovdje nije sačuvan prolog. To je jednostavna komedija nalik na  Tripče de Utolče , sačinjena konvencionalno, koja se najmanje odmiče od Plauta i Terencija, te talijanske komedije  erudite . 
 Pjerin  je napisan prema predlošku Plautove komedije  Menaechmi , o dva identična brata blizanca, zbog čega dolazi do brojnih komičnih situacija. Obzirom da je sačuvana sasvim krnje, ne može procijeniti u kojoj je mjeri Držić antički uzor adaptirao na dubrovačku sredinu i koliko je u tome uspio. 
 Hekuba  je jedina Držićeva tragedija, prerada Euripidove  Hekabe  prema Dolceovom talijanskom prijevodu. U devetnaestom stoljeću smatrali su je Vetranovićevom, dok je Petar Kolendić nije pripisao Držiću. Držićevo autorstvo potvrdio je pronalazak još jednog rukopisa  Hekube  u Šibeniku. Držić u ovoj tragediji iznosi prikriveni obračun s dubrovačkom vlašću, zbog čega je dva puta zabranjeno njezino prikazivanje - odnos vlasti i obespravljenosti, glupost moćnih i mudrost obespravljenih aluzija su na aktualnu političku situaciju. Hekuba je vrlo dorađeno djelo, kojemu je, čini se, Držić posvetio najviše vremena, sastavljeno u dvostrukorimovanom dvanaestercu (kao i druga djela u stihu) i simetričnom osmercu.  Hekubom  se ujedno Držić najviše udaljava od renesanse i približava poetici manirizma. 
   
 Premda je ostao izoliran od matice zbivanja, u prvom redu zbog jezika, Držić je izuzetna pojava u povijesti europske drame, jedan od najistaknutijih europskih komediografa renesanse i manirizma, no tek u novije vrijeme međunarodna književna povijest prepoznaje njegovu vrijednost. Često anticipira kasnije trendove, uvodi nove književne i kazališne postupke, te u mnogočemu prethodi Lope de Vegi, Shakespeareu i Molièreu. 
 Zaboravljen stoljećima, za kazalište je otkriven potkraj 19. stoljeća, kad Stjepan Miletić u zagrebačkom Hrvatskom narodnom kazalištu postavlja  Novelu od Stanca , a osobito nakon 1938. godine, kada se igra  Dundo Maroje  u režiji Marka Foteza, s nadopunom Mihovila Kombola, nakon čega su uslijedile brojne izvedbe njegovih dijela: redovito se izvodi kod nas, ali postavljeno je i stotinu izvedbi u inozemstvu na svim kontinentima. 
   
 * * * 
   
 U  Noveli od Stanca  razuzdani, obijesni dubrovački mladići čine "novelu" (šalu) nad prostodušnim i naivnim hercegovačkim seljakom Stancem. Suprotstavljaju se selo i grad, te mladost i starost, što je omiljena Držićeva opreka i stalni motiv u kasnijim komedijama. 
 Prikazana je 1551. godine na piru Martolice Džamanjića, a tiskana je iste te godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi , zajedno s Držićevom poezijom i drugim njegovim dramskim djelima u stihu,  Venere i Adon  i  Tirena  (tiskana u posebnom svesku). 
 Novela od Stanca  prva je Držićeva drama izvedena u novije vrijeme - na scenu zagrebačkog Zemaljskog kazališta pod naslovom  Stanac  postavio ju je Stjepan Miletić 1895. godine. 
   
 Tekst je priređen prema izdanjima: 
 
 Djela Marina Držića,  Stari pisci hrvatski, Knjiga VII, 2. izdanje, priredio M. Rešetar, Zagreb. 
 Marin Držić:  Djela,  prir. Frano Čale, Centar za kulturnu djelatnost, Zagreb, 1987. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Marina Držića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-092-9 
 © 2011. Bulaja naklada d.o.o. 
 
 