
 
 Pjesni razlike 
 Marin Držić 
 
 
 Sadržaj 
 Posveta 
 Pjesni razlike 
 Bilješke 
 Rječnik 
 Bilješka o autoru 
 Impressum 
 
 
   
 Posveta 
 Marin Držić 
 Svojim prijateljem. [1] 
   
 Drazi prijatelji, nemojte scijenit, da sam ove ne dobro složene pjesni činio dat na svitlos za ukazat ljepotu od moje poezije i dobrotu od moga uma, od šta se u istinu ne varam; ma za slobodit se, vjerujte mi, truda vazdašnjega i omraze vas prijatelja, koji, ljubeći i scijeneći mene za vašu dobrotu, ljubite i scijenite moje pjesni, od kojih svaki vas hoće da mu dar učinim; a ja ni vam mogu ne ugodit, ni sam dobar pisalac, ni mogu pismom svim u jedno zadovoljno učinit ovako kako stampom. I ako ne uzbude stvar, koja bi kniževne uši kojom godi vridnosti pasla, za to ne imam bit ja kriv nego vi, koji, što ste pitali, ja vam sam dao; i dao ono, što sam umio i imao. Ni vi ne imate bit krivi, za što ste ovi dar pitali za vas, a ne za druzih, kojim ja dobrovoljno davam što umijem i imam; a druzi neka ištu što za njih čini [2] . Znam, er ova moja pisma ne mogu neg koris učinit: ako su krjepka sočna i vrijedna, plod će učinit; ako li nijesu, nauk će dat svakomu, da tko se na ovo stavlja, da razmišlja, hoće li s časti izit; er mnozi ovim putom scijene poštit, a osramote se. Ja ću samo ovo rit, er za ugodit prijateljem mnokrat sam dao neprijateljem o meni govorit; ma sam u meni razmišljao, er se prije ima stavit naprijed pogođaj od prijatelja neg pomrnjen'je od neprijatelja, prid kim što si veće pravi to si veće krivi, kojijem da ja rečem, kako sam komediole, koje su ovdi u nutra, u dva sjedanja sklopio, er me je tako brijeme silovalo i potrjeba od prijatelja, komu u ovi način za poslužit mnokrat sam obećao, što izvršivši sâm se sam pak od sebe čudio, kako se može učinit ne bi mi vjerovali kako i ne mogu vjerovat, da ja umijem veras učinit [3] , a ne za ino neg, er su triš mudri kažu se šeskrat ludi. Sada, drazi prijatelji, neću drugo rit; neg vas ću molit, da uz ovi dar moj mali primite veliko srce, koje stoji vazda pripravno za poslužit vam. 
 1. 
   
 O koji ljuvene sej pjesni slišate, [4] 
       požalte, jaoh, mene, a sebe čuvate 
    ljubavi, kê oblas pod suncem, koje sja, 
       satira svaku vlas; svjedok sam tomu ja, 
    kî njekad ne scijenjah ljuvene tej strile, 
       od veće kad se uzdah u moje, jaoh, sile, 
    dobrota s liposti kê slomi u meni 
       ljuvenom kriposti, s kojom se rvat nî, 
    koje sam sužan bio, mladosti moje cvit 
       od kad je procaftio; a toj nî mogao skrit 
    niz blido lice ovoj plač, kî sam prolivao, 
       i i(z) srca uzdah moj, koji sam podirao, 
    kunući nemilos gospoje svih vila, 
       ne milos, u milos kâ se je stvorila; 
    er što mi braniše i što zvah nemilos 
       tizi(m) me shraniše, toj moja bi milos, 
    tizim ću na svit saj sloviti vrh inih, 
       tizim ću vječni raj uživat u višnjih. 
    Tim, koji cvilite u ognju ljuvenom, 
       i oganj hudite u ledu studenom, 
    ne scijente, da je led, sve što je studeno; 
       ima lik svaka zled; ni je sve medeno, 
    što slatko tko scijeni; a željam ljuvenim 
       sve uzde puštat nî. Likara ćud je tim 
    drugo dat neg žudi smagljivi nemoćnik, 
       kî želi što mu udi, a mrzi što mu 'e lik. 
    Ma sada poznam ja, er sve što svit ljubi 
       u vjetar ide tja i sve se, jaoh, gubi; 
    nego što slidimo put višnje dobrote, 
       u kojoj vidimo sve vječne ljepote. 
    Život naš kratak dan, žuđen'ja nemoći, 
       svjetovna dobra san, a naši dni noći; 
    za toj noć ođimo svjetovne tamnosti; 
       a sunce slidimo od višnje svitlosti; 
    čim nam je dana moć po božjoj milosti 
       pri neg nas smrtna noć obujmi mrklosti. 
 2. 
   
 Lipota od danice sve zvizde dobiva, [5] 
       a, vilo, tvê lice danicu prisiva; 
    jur s u njem odkriva što vik [6]  nî moć izrit, 
       narav njim odiva i resi ovi svit: 
    pram, kî ti hotje svit taj narav na glavi 
       i zlatom uresit, uza je ljubavi; 
    a pozor gizdavi ljuven stril, s koga mrem, 
       cić koga i javi i u sni tužan grem, 
    s koga, jaoh, suze trem, da žali svak mene, 
       a srcem podirem uzdahe ognjene; 
    lir, ruže rumene, u raju kojih nî, 
       u obraz tvoj skićene trkač su ognjeni; 
    a koralj crveni od usti medenih, 
       i biser ljuveni luk, odkle strilja svih; 
    veseli a tvoj smih, medena i rič taj, 
       lip uzras i hod tih, ljuven je slatki raj, 
    nad kime, vilo znaj, blaženstva meni nî; 
       gospoje, na svit saj ti s' moj raj jedini. 
    Ah! tako mene ini ljuven plam negorit, 
       mislim te sve moe dni i služit i dvorit. 
 3. 
   
 Tko je taj, na saj svit anđeoski kî poje, 
       u pjesan da će izrit lipos mê gospoje, 
    kâ nosi obraz bil i ures gizdavi, 
       jaki 'no Diana [7]  vil, kad se u lov odpravi: 
    nje prami od kosi u venčac saviti, 
       na glavi kê nosi, zlato su viditi; 
    a sjaju nje oči, ljuveni kê su stan, 
       jak zvizda s istoči, kâ vodi bijeli dan; 
    a gore nje lica, jaki no u gori 
       rumena ružica pri danka o zori; 
    koralj su nje usti, kê resi drag kami, 
       od kih rič izusti svakoga da smami; 
    prolitnja sva rados nje je smih ljuveni, 
       u kom je taj slados, kû izrit moći nî; 
    a prsi nje mile lir bili odiva, 
       kojima sve vile na lasno dobiva; 
    uzrasom vidi se [8]  kraljica svih vila, 
       svim inim vik nî se ljepša vil vidila; 
    a slavno, dim [9]  uprav, i milo tač hodi, 
       reg bi da š njom ljubav tanačac izvodi. 
    Kako ju lipotom višnji bog s nebesi, 
       tako ju i dobrotom nada sve uresi; 
    ter se ona može rit kruna i čas od svih vil, 
       kê je ikad na saj svit višnji bog satvoril. 
    Kros toj se ne trudi [10] , ako tko u pjesan 
       nje lipos rit žudi, er ti 'e sve zaman. 
 4. 
   
 Je li se ikada, o luzi, gdi vidil 
       pod nebom do sada od ove ljepša vil? 
       rumeno nje ličce priziva sunačce. 
    O svitla danice, ustav se za mal čas, 
       vilinja stražice, ter pozri na obraz 
       od ove, kâ je cvit svih vila na saj svit; 
    i vi ine svitlosti pozrite za milos 
       ovojzi mladosti jedinu na lipos, 
       kê ures i dika višnja je prilika. 
    Eto je blažena, pri kojom počiva 
       i voda studena, kom ličce umiva, 
       i ruža, kû nosi, za ures od kosi; 
    blažena trava i cvit, kî pleše nje stupaj, 
       blažen se može i rit zeleni dubak taj, 
       kî sjencu njoj čini u ovoj planini; 
    blažena i strila, kom Ljubav strilja svih 
       iz lica nje bila i iz oči ljuvenih; 
       er tužit slatko jes kroz rajski nje ures; 
    ma blažen zadosti, komu da dobra čes 
       nje rajske liposti i rajski nje ures 
       u slatkoj ljubavi uživat na travi! 
 5. 
   
 Tko hoće liposti anđelske sve vidit, 
       od ove mladosti na lice ktjej pozrit, 
       pogledom kâ slatkim zanosi srce svim: 
    rusi su nje prami sunčana uresa, 
       kim mlados zamami i srca njih sveza, 
       neka je vas vik svoj svak sužan i rob njoj; 
    svitlje su nje oči, kim srce mê rani, 
       neg zvizda s istoči, koja se uzbani 
       prid suncem vrh gora, kad svitla sja zora; 
    a kad rič medenu tko bude nje čuti, 
       svu rados ljuvenu u srcu oćuti, 
       kojom se na svit saj okuša vječni raj; 
    a kad smih [11]  veseli otvori, u taj čas 
       ina se ne želi pod nebom veća slas; 
       gorko se dresel'je stvara u vesel'je; 
    kad stupa nje stupaj, Diana svak bi mnil 
       prislavna da je taj gospoja bijelih vil; 
       ljuveno tolikoj uznosi ures svoj; 
    a bila ljuvena kad svrne sva lica, 
       na kojih rumena taj cafti ružica, 
       s zorome, svak reče, prid suncem istječe. 
    Blažena i trava blaženo i cvitje 
       i, kî ga sazdava, blaženo prolitje, 
       kud lipos nje hodi i tance izvodi; 
    ma blažen svasma taj može se zvat vrh svih 
       kako kî vječni raj uživa u višnjih, 
       komu u dar dala jes nje ljubav svoj ures. 
 6. 
   
 Ljubavi [12]  ljepša vil, neg je zrak sunčani 
       pod nebom vik vidil, srdačce mê rani: 
    nje ures izbrani, zlati pram kosi, 
       prilike komu nî, svim srce zanosi; 
    a lišcem koe nosi jak anđel zgar s nebes, 
       uzdišu kim mnozi, zatravil mene jes; 
    a ne vim [13] , koja čes može me izvidat, 
       ako mi nje ures ne bude lika dat. 
    Ljubavi, tvoj stril zlat spravi k njoj ognjeni [14] , 
       ako ona bude stat nemila proć meni; 
    er razlog nijedan nî, da jedan suze tre 
       kros plamen ljuveni, a drugi vesel gre. 
    Ma tko je da ne mre želeći ljuveno, 
       anđelsko kad pozre nje lice rumeno? 
    Tako je suđeno, toj hoće višnja moć, 
       da za njom skroveno svak gori dan i noć, 
    da vajmeh nije moć nigdar mir prijati 
       neg u ognju, ili hoć ili neć [15] , stojati, 
    nego li plakati, ljubavi, i tvû vlas 
       na pomoć vik zvati, ma gluhu na moj glas. 
 7. [16] 
   
 Tko hoće zgar s nebes pozriti na svit saj 
       anđelski vas ures, ovuj vil pogledaj, [17] 
    kâ prami od kosi i ličcem rumenim 
       ne kteći [18]  zanosi ljuveno srce svim; 
    a slatkim pozorom, kî mene čini mrit, [19] 
       jaoh, čini mramorom studenim u plam it. [20] 
    Pogledaj, mladosti, od svita kâ s' ures, 
       cvit ove liposti, dočim ti dano jes; 
    ar lice svitlo toj s brjemenom utječe, 
       a sunce ovakoj u rijetko istječe. 
 8. 
   
 Dvi zvizde ljuvene na ličcu rajskomu 
       strile su ognjene srdačcu jaoh momu. [21] 
    Vaj, tko bi ikad mnil, da pogled slatki taj 
       prilijepe ovej vil srcu je plač i vaj? 
    I zvizde tej sjaju u višnjih na nebi, 
       a vajmeh ne imaju taj čemer u sebi. 
    Oto smrt mû vidim, a ljubav i nje vlas 
       sili me, da slidim očiti moj poraz; 
    oto kad ne pozrem tej zvizde danice, 
       ako i š njih na smrt grem, more me tužice. 
    Stvoren sam vidju ja letušte naravi, 
       kâ na plam gre; er sja gdi život ostavi. 
 9. 
   
 Ili oganj ugasi ili slugu tvoga 
       svasma ognjem porazi ili užež dragoga, 
    neka smo, jaoh, drûzi, ljubavi mâ draga, 
       u ljuvenoj tuzi, čim se trud odlaga. 
 10. 
   
 Gizdava nika vil rajskoga uresa, 
       kâ nosi obraz bil jak anđel s nebesa, 
    lipotom zaveza pritužni život moj, 
       kojo(m) me, jaoh, steza, da sam rob u vik njoj; 
    a ljubav hoće toj, kâ u njoj ima moć, 
       kâ čini, srce ovoj da tuži dan i noć, 
    da, vajmeh, nije moć slobodu ufati 
       neg sužan, ili hoć ili neć, stojati, 
    neg suze lijevati tej grozne niz obraz 
       i svak čas, jaoh, zvati gluhu smrt na moj glas; 
    dočime koja vlas od višnje svitlosti 
       zgar zatre zlu oblas hude nemilosti, 
    kâ u toj liposti, kâ suncu odsiva, 
       mojojzi mladosti ufan'je sakriva; 
    ter se, jaoh, snebiva mê srce, nemilos 
       gdi u njoj dobiva dobrotu i lipos. 
    Tim cvili mâ mlados i javi [22]  i u sni, 
       prid tom vil er milos ufati meni nî; 
    cić toga tko ne mni, da mogu ne tužit 
       bolestan i sve dni grozni plač ne družit? 
 11. 
   
 Uzdaše tužni moj, pokli se spravi sad, [23] 
       da svijetu nepokoj navijestiš i gork jad, 
    kroza kî tač vene mladosti moje cvit, 
       požalit a mene ni tko bi na saj svit, 
    prid s prva k onojzi najlipšoj od vila, 
       u ličcu kojojzi ljuvena 'e sva sila, 
    srce kâ pogledom rani mi, ter ja tim [24] 
       stvaram se sad ledom sad ognjem goruštim. 
    Reci joj: gospoje, gospoje od svih vil, 
       priklon uši tvoje, da čuješ grozni cvil, 
    da čuješ tužan glas, kî zove dan i noć, 
       usiona tvoja vlas da tužnu da pomoć; 
    najverni oda sve gizdave mladosti 
       mre ranjen, jaoh, od tvê anđelske liposti; 
    srdačce omehčaj, dragoga pomili, 
       ne čini, smrtni vaj da ga već tač cvili; 
    tvojom ga ljubavi obesel, gospoje, 
       neka te vik slavi, neka te vik poje. 
    Ako bi obraz tja za nečut odnila, 
       tužan glas jak zmija da je vik nemila, 
    uzdaše tužni moj, k meni se ne vrni, 
       ma hrlo stupaj tvoj kamo hoć obrni; 
    željahno pripijevaj, kud godi budeš prit, 
       ljuveni plač i vaj, koji me čini mrit. 
 12. 
   
 Jaoh, plamen ljuveni rasčini život moj, 
       vjerovat a meni gospoja neće toj. 
    U suzah v ȁ s plovem, uzdišem dan i noć, 
       vapijem i zovem, a zaman, nje [25]  pomoć. 
    Pogledom ljuvenim srdačce mê rani, 
       a ličcem rumenim slatki pokoj zani; 
    sad za me ne haje, boli se a mnom [26]  svit; 
       u gizdah ma traje liposti svoje cvit; [27] 
    u pjesneh provodi vesele sve danke, 
       a mene smrt vodi na plačne svoe stanke. 
    Jaoh, mramor studeni cijepa se u sto dil 
       na moj plač ljuveni, na moju tužbu i cvil, 
    i srca kamena rastaplja u suzah 
       mâ tužba ljuvena, željahni moj uzdah; 
    kroz ljubav kî cvile, ponavljau bolizan, 
       čuvši me plač dile sa mnome po vas dan; 
    a ona se ne boli [28]  nit mari čut moj trud, 
       ma obraz oholi od mene svrće svud; 
    kaže se od zmija i zviri oda svih, 
       nalipa gorčija [29]  i trava jadovnih [30] . 
    Ah, tko bi toj sumnjil na ličce ljuveno? 
       tko li bi u njem mnil da je toj skroveno? 
    Pogledu ljuvenu virovat nî sada 
       ni ličcu rumenu; puno je sve jada [31] . 
 13. 
   
 Čemu je priverno, jaoh, moje služen'je, 
       kad plata čemerno meni jes tužen'je? 
    Čemu je cviliti, pokli se gorčije 
       na moj plač smiliti srce ima od zmije? 
    Čemu zvat dan i noć, da mramor studeni 
       bude mi dat pomoć u muci ljuveni? 
    Čemu li, jaoh, kripos od zvizda zlim tvorit, 
       od srca nemilos pokli me čini mrit? 
    Oto mi dano jes za smrtni moj poraz 
       i za mû hudu čes sliditi lip obraz, 
    lip obraz, svitlosti kî suncu odsiva, 
       a rajske liposti lipotom dobiva, 
    u komu samu smrt dobiva nemilos, 
       kâ me će skoro strt, dobrotu i lipos, 
    s koje sam ufan'je mê slatko izgubil, 
       a gorko plakan'je i tužbu sadružil. 
 14. 
   
 Pokli ktje taj tvoja, Ljubavi [32] , zla strila, 
       da meni gospoja kaže se nemila; [33] 
    meni već nî mila ni svitlos sunčana [34] 
       ni druzih kih vila taj lipos izbrana; 
    a molim, pri dana životu suđena 
       da bi mi zgar dana taj svrha žuđena. 
    Rad bih znat, ognjena usiona ljubavi, 
       taj lica rumena, kojijem me zatravi, 
    jaoh, kako ostavi, da njima ovakoj 
       i u sni i javi skonča se sluga tvoj. 
    Nî razlog, vajmeh, toj, da je ona srcem mraz, 
       a tužno srce ovoj da gori kroz nje obraz, 
    a smrtni, jaoh, poraz da mori mene vik, 
       a da mi nje ukras ne bude dati lik, 
    da moj glas i jezik nemilos budeći, 
       jaoh, zaman morim vik prid tom vil cvileći. 
 15. 
   
 Suze ovoj nisu vik, kê ronim niz lica; 
       suze su srcu lik, kad mu je tužica; 
    bolesnu suzami boles se odlaga; 
       mojim se tugami svak čas jad prilaga; 
    smrtni je nepokoj, a ljubav toj tvori, 
       kî plačem život moj skončava i mori; 
    zlamen'je koji su bolesti od moje, 
       uzdasi toj nisu ni slika njih to je; 
    uzdahom svrha jes, a prsi mê svak čas 
       ćute veću boles i smrtni, jaoh, poraz, 
    Ljubav, kâ je u meni srce mi goreći, 
       ovi vjetar čini oko ognja leteći. [35] 
    Kim čudom toj činiš; Ljubavi, ktje mi rit, 
       da ga u ognju tač držiš, a neć ga izgorit? [36] 
 16. 
   
 Pokoli, jaoh, Ljubav, moj cvite, hoće toj, 
       da za te ne pristav uzdišem ovakoj 
    i da ino s istoči, jaoh, ne sja sunačce 
       na plačne mê oči neg rajsko tvê lice; 
    ne moj mi zazirat, molim te ljuveno, 
       toj slatko pozirat tvê ličce rumeno; 
    er kada ličce toj ne budem tvê pozrit, 
       jaoh, smrtni nepokoj hoće me umorit; 
    i mene tamnosti obujme sve tada 
       bes tvoje liposti, kâ život moj vlada. 
    Oto tebe izbavi i uze i strila, 
       moj cvite gizdavi, ljuvena taj sila; 
    oto ti slatki goj u srcu uživaš, 
       a što je nepokoj ljuveni, jaoh, ne znaš; 
    ljubav ti u prsi, kim nje vlas satireš, 
       tih plamak uvrzi u sebi da čuješ, 
    ljuveno što 'e mriti i kî je nepokoj 
       dragoga želiti, izbrani cvite moj! 
    Ružice rumena, taj svitli tvoj ures 
       i gizda ljuvena slave te do nebes; 
    gdino si kraj rika u vrime prolitja, 
       sva si čas i dika izbranoga cvitja; 
    svitle se tvâ lica prije danka u gori 
       jak zvizda danica prid suncem o zori; 
    mladosti tim mile ubrat te sve žude, 
       tobom da pribile njih prsi uljude; 
    vrhu svih mâ mlados sve smagne, ružice, 
       za gizdu i rados da združi tvê lice; 
    ma njeka prem huda protiva meni čes 
       brani mi od svuda združiti tvoj ures. 
    I rijeke duboke i drače i grane 
       tej tvoje visoke k tebi mi prit brane, 
    ter takoj tvoj obraz, ružice, želeći 
       skončam se jak no mraz na suncu kopneći. 
 17. 
   
 Pozor tvoj ljuveni, izbrana liposti, 
       primaga u meni sve sione kriposti; [37] 
    mojojzi mladosti, tvâ lipos kû stravi, [38] 
       eto sve sladosti tvoj pozor objavi; 
    a obraz gizdavi i zlati ti prami 
       rič puna ljubavi koga da ne smami? 
    Raj svitlim zvijezdami tvo(j) je ures i dika, 
       a među vilami tebi nî prilika. [39] 
    O časti velika svih vila, nî na svit 
       podobna jezika za lipos tvû slavit! 
    Vaj, tko da može [40]  izrit rumene ružice, 
       eto s kih hoću umrit, kim cafti tvê lice! 
    Ah, tako suzice ne ronit, a zaman, 
       rad tebe diklice budem ti, vik sužan, 
    lipos tvû noć i dan slaviti u v ȁ s glas, 
       ako i nî podoban za tvoju slavu i čas. 
 18. 
   
 Cvit lijepe mladosti z godišti odhodi [41] 
       i š njima radosti sve naše odvodi. 
    Tvâ lipos i gizde i ures izbrani 
       i svitle dvi zvizde, kim srce mê rani, 
    lipsaju na svak čas jakino ubran cvit 
       na suncu jak no i mraz; kros toj prim ovi svit: 
    veselo prolitje vrimena slatkoga 
       ne upus [42] , čim cvitje cafti lica tvoga; 
    uživaj liposti, uživaj i rados, 
       ljuvenom kriposti uzvisi tvû mlados; 
    er vrime toj slatko jak vitar utječe, 
       puštav ga u kratko [43]  kajan'je se stječe. 
 19. 
   
 Pogled tvoj ljuveni, gospoje od svih vil, [44] 
       smrtno je u meni srdačce izranil; 
    a gizde tej tvoje i rajsko ličce toj 
       sili me, gospoje, da sam rob u vik tvoj. 
    Vaj, ma tko može bit toliko srcem mraz, 
       da ne će u plam it [45]  pozrivši tvoj obraz? 
    Lipos tvâ i dika i slavni taj ures 
       eto je sva slika anđela zgar s nebes. 
    Ah, tako, diklice, u milos tvoju prit, [46] 
       budu mi tužice sve slatke za te bit. 
 20. 
   
 Od koli zgar s nebes odluka nemila 
       od tebe mene jes, moj cvite, odilila, 
    tučem se plačući, dragoga jak druga 
       grlica ištući, od luga do luga; 
    i plačna, jaoh, takoj kudi grem, bez mira 
       anđelski ures tvoj svud mi se prizira; 
    jaoh tužna, i mnokrat blažena mneći bit 
       i grlit bili vrat i ličce tvê ljubit 
    nađem se kako taj, kî u san uživa 
       svojim drazim vječni raj, ter se pak snebiva, 
    kada se probudi daleče od dragoga, 
       koga jaoh žudi vrh svega inoga. 
    More li toj biti da budeš, jaoh, takoj 
       u zabit staviti mû vjeru, cvite moj? 
    Ma tko bi ikad mnil izbrana liposti, 
       da taj tvoj ures bil skriva sve gorkosti? 
    Ne mogu vjerovat, tolika da lipos 
       u sebi ne će imat kû godi još milos, 
    i da se na plač moj još ne ćeš smiliti 
       i tužno srce ovoj napokon smiriti. 
    More li taj rika, prislavne gdi vile 
       vašega jezika slatke pjesni dile, [47] 
    učinit tolikoj tim pjesni od raja, 
       drag žilju, da s ti moj kako sam ja tvoja? 
 21. 
    U SMRT OD FIORE MARTINOVE ŠUMIČIĆ. 
   
 Gizdava mladosti, kâ grozne suze treš [48] 
       za mojom liposti i priku smrt kuneš, 
    koja ktje potlačit u vrime, kad ctješe 
       mladosti moje cvit [49] , kim se svit resješe, 
    kad sjaše mê lice meu lipim vilama 
       kako no sunačce meu svitlim zvizdama, 
    tej suze ustavi, suze su tej zaman, 
       jer u višnjoj slavi uživam vječni dan, 
    kî vrime ne vlada [50] , ni stiže mrkla noć; 
       gdi nî pri neg sada [51]  i gdi smrt ne ima moć; 
    gdi gorko dresel'je ne ima nijednu vlas, 
       ma gdi je vesel'je i gdi je vječna slas; 
    gdi vernim spravil jes u vike slatki stan 
       vladalac od nebes, bez noći gdi je dan. 
    I ako telesnom lipotom slavna bjeh, 
       na nebu duhovnom ljepša sam vila svih, 
    kû prika huda smrt izagnana s nebes 
       ne može vik [52]  satrt; vječni nje život jes. 
    A i ti ć' mladosti sjemo [53]  doć, a ne mniš, 
       za što u tamnosti telesnoj sanak spiš; 
    ma oči otvori i djeluj djela taj, 
       sa mnom da i ti gori uživaš vječni raj 
    i višnje liposti, kê su ine neg moje 
       u vječnoj svitlosti, kim se duše goje. 
 22. 
    EPITAPHIO. 
   
 O koji gledaš sad, gdje je ovdi cvit proctil, [54] 
       na zemlji kî nikad pridje se nî vidil, 
    lipotom kî cvitja dobiva ostala, 
       dragoga prolitja kî je sad sva hvala. 
    Bila sam mladica, koja se zvah Fiora, 
       sva kako ružica, kû goji zgar zora, 
    koja se mogah rit meu svitlom mladosti 
       svim dobrom slavni cvit oda svih liposti; 
    ma višnji na nebi vidiv me, pravo dim [55] , 
       uzet me ktje sebi, da mu raj uljudim. 
    Tad u plaču osta svit kako kad sunačce 
       od zemlje bude odnit zimnji dan svoe ličce; 
    i za plač od svita utješit višnji zgar 
       za Fioru od cvita stvori mu ovi dar. 
 23. 
   
 Ktje mi se njekada i bi mê žuđen'je, [56] 
       u srcu mom sada drugo je hotjen'je. 
    S pameti stajem se [57] , ter kteći što trudih, 
       prem svasma kajem se, i što ufah i žudih. 
    Ljubav me i lipos pod svoju vlas stavi, 
       razložna nu kripos tej sile me izbavi, 
    slobodi me i uze, u koj se samohoć 
       zapletoh; na suze kad ne mnjah njome doć, 
    kad ličce rumeno bes sumnje pozirah, 
       u kom sve ljuveno blaženstvo zamirah, 
    a srce jadovno puno nemilosti 
       stojaše pripravno za dat mi žalosti. 
    Slobodu sad slavim pojući u vas glas, 
       Ljubavi, a pravim [58] , tvâ minu svasma vlas; 
    ognjene tvê strile zaman su, kê tratiš; 
       njegda su ranile, slavu istom sad kratiš. 
 24. 
   
 O svite! ti ti si [59]  pun tamne tamnosti; [60] 
       daleče koli si od višnje svitlosti? 
    G zlu tvomu pristaješ po grešnoj naravi; 
       od dobra ostaješ, koe ti bog objavi; 
    nebeske darove anđelske ohodiš, 
       zemaljske otrove a s tvojim zlom slidiš. 
    O slijepi čovječe, zemlja ti omili, 
       kâ te nesvijesniče na gork plač usili; 
    a nebo ostavi, gdi višnji pribiva 
       i gdi se u slavi vječni mir uživa. 
    K nebesom dvigni oči, pogledaj vrh gora, 
       gdi sunce s istoči sad tvoj vid otvora, 
    ostavi tamnosti, kako ti on sviti 
       svojome [61]  svitlosti, čovječe, ktjej iti. 
 25. 
    SVITLOMU I VRIDNOMU VLASTELINU SABU NIKULINOVU [62]  MARIN DRŽIĆ. 
   
 O kî si svitla čas izbrane mladosti [63] , 
       od grada [64]  ures vas pun svake milosti, 
    plemiću, mudrosti kî slijediš drum pravi, 
       a put od ludosti svim ludim ostavi, 
    poslušaj s ljubavi Držića, pri vodi 
       u slavnoj dubravi kî s vilam dan vodi, 
    s kim opći i hodi njekada i Gjore 
       i Šiško izvodi tanačce kraj gore 
    s večera do zore spjevaje tej pjesni, 
       zemlja, lijes [65]  i more od slasti ter bjesni. [66] 
    Mnozi su nesvijesni i čudi nemile 
       kî vele: Držić sni da opće š njim vile, 
    kê ljube i mile mladiće ljuvene 
       i kim pjesni dile kraj rike [67]  studene; 
    lupežom i mene još čine prid tobom 
       kako oni, kî scijene i sude svih sobom [68] . 
    Putnici, kî gorom vrh rike putuju, 
       što spivam ja zorom s vilama sve čuju; 
    ma koji vuhuju dičiv se tuđime, 
       dugo se ne štuju, odkriva sve vrime. 
    Lupeštvom ah! time ne tvor me nitkore, [69] 
       neznano er ime još slavno bit more: 
    slavici od gore jur pjesni mê znaju, 
       od zore do zore na kê mi odpivaju; 
    boži dar poznaju i gluhe dubrave, 
       komu hvalu daju, koga sa mnom slave; 
    i cvitja i trave časti se vesele 
       od ove države, kojoj dobro žele; 
    a zli se dresele kako sve, kim vlada 
       nenavis. Tim vele: toj nî čas od grada 
    i ako 'e, nî sada pjesnivac neg jedan [70] , 
       zemaljska kî sklada i rajska u pjesan, 
    od boga kî bi dan ovojzi državi 
       za ures prislavan, kim da se proslavi. 
    U pjesan taj stavi: sve Držić što poje, 
       toj Čavčić ne pravi [71] , istina ni to je. 
    Vridne časti svoje dosta je Čavčiću, 
       bolji dio od koje zač će dat Držiću? 
    Može se, rjeti ću, darovat zlatan pas, 
       razumni plemiću, ma nigdar vridna čas; 
    razumnu sva je slas blaženstva od svita 
       meu ljudmi častan glas; toga se svak hita. 
    Čavčića nu pita, što će rit na ovoj? 
       Časti se svak čita [72]  svojome, rijet će toj. 
    Plemiću, mir i goj u srcu tvom budi; 
       ja ću rit razlog moj, a razum tvoj sudi: 
    pošteno tko trudi ima li, rad bih znat, 
       od boga i od ljudi poštenu platu imat. 
    Lupež se ne mao [73]  zvat može svak ovdi i svud 
       tko bude platu iskat za tuđu muku i trud; 
    istine ma je ćud: što ju već sakrivaš, 
       od kud ne mniš, o(d) tud kažeš većma dvaš. 
    Plemiću, svaka laž na laži ostaje, 
       a zemlji svaki daž nije hranu da daje; 
    razuma plata je, kâ ne mre nikadar, 
       vridna čas, nam kâ je od boga ljepši [74]  dar. 
    Čas je ona vridna stvar, kû glavom štitiše 
       Lexandro i Caesar [75]  i cić kê umriše, 
    i koju slidiše pjesnivci svi njekad, 
       koji osvitliše pjesnima svak svoj grad; 
    a tko zna, ako i sad i Držić ištući 
       steći čas ovi grad prosvijetli pojući. [76] 
    Vide se živući i veća čudesa, 
       sve može mogući učinit s nebesa. 
    Nika vil uresa prislavna, kâ mene 
       lipotom zaveza, ter mlados mâ vene, 
    kraj rike studene užiže na svak čas 
       na pjesni ljuvene, da se dam svasma vas, 
    u pjesneh da svu čas od svita postavim, 
       nje gizde u vas glas i lipos da slavim, 
    u meni ter pravim, učinit tko će toj, 
       da ikad ostavim sej pjesni, bože moj! 
    Besjedi već ovoj stavit ću svrhu ja; 
       sad reci razum tvoj, je li pravda moja? 
    Istina suncem sja, s ljubavi cić toga 
       čti dobrota tvoja lis Držića tvoga. 
 26. 
   
 Mâ sestro, ja sada davam ti blagoslov [77] 
       kî sinu Izak da, kada mu donije lov. 
    U sto se dobrih čas s tvojim drugom sastala 
       s kim da bi život vas u miru uživala. 
    Da ti Bog bude dat s tim drugom dobâr tih [78] , 
       da ne imaš vik [79]  imat potrebu od druzih, 
    i da ti Višnji da od srca plod tvoga, 
       kî će bit čâs roda, koris grada svoga, 
    u goju vašemu kî da se uzdvigne, 
       u strahu Božjemu dug život da stigne; 
    od koga da vidiš od sinov sinove, 
       a imaš čijem da ženiš i čekaš svatove. 
    Da ti da višnja vlas živjet u ljubavi 
       s tvojim drugom život v ȁ s i svih zal izbavi; 
    a cvit tvê mladosti s pošten'jem da gojiš, 
       u Božjoj milosti kî dugo da vodiš. 
    Da ti cti prolitje, a ljeto da rodi, 
       jesen, zimnje bitje s koristi da t' hodi. 
    Godišta sčekala s tvojim drugom bez broja, 
       u život ne znala ni rata ni boja. 
    Bila t' laka staros, kâ se s trudom vodi, 
       a vesel'je i rados da tvoj stan ne odhodi; 
    a s drugom tvojime s svetijem životom 
       slavila Božje ime u život i potom, 
    komu vik i sada slava i hvala budi, 
       i dušu tvû vlada' i svega zla bljúdi. 
 
 
 Rječnik 
 ar  - jer 
 bljudi  - čuva (od gl.  bljusti ) 
 boliti se  - žaliti 
 bolizan  - tuga, bol 
    brijeme  - vrijeme 
 caftiti  - cvjetati 
 cić  - radi 
 ctjeti, ctiti  - cvjetati;  cti  - cvate 
 čes  - sudbina 
 čijem  - čime 
 čtiti  - čitati 
 daž  - kiša, dažd 
 dim  - od gl.  diti , govoriti - govorim 
 dresel'je  - žalost, tuga 
 dubak  - demin. od dub, šumica, gaj 
 dvaš  - dvaput 
 er  - jer 
 goj  - užitak; hrana; njega 
 hotjen'je  - htijenje, želja 
 hrlo  - brzo 
 it, iti  - ići 
 izrit  - izreći 
 jad  - otrov 
    jadovan  - otrovan 
    jak, jaki, jakino  - kao 
 jur  - već 
 kâ  - koja 
 kê  - koje 
 kî  - koji 
 koj  - koji 
    koli  - koliko 
 kom  - kojom 
 kû  - koju 
 letušti  - leteći, koji leti 
 Lexandro  - Aleksandar Veliki 
 lijes  - šuma 
 likar  - lječnik 
 lipost  - ljepota 
 lipsati  - nestati 
 lir  - ljiljan 
 ljuven  - ljubavni 
 ma  - ali 
    mâ  - moja 
    mao  - mali 
 mê  - moje 
 mû  - moju 
 nalip  - otrov 
 nenavis  - mržnja, zavist 
 nî  - nije, nema 
 nitkore  - nitko 
 oblas  - vlast 
 oći  (prez.  ođem ) - ostaviti 
 pogođaj  - 
 pokli  - budući da 
 pomrnjen'je  - mrmljanje 
 pozriti  - pogledati 
 pozirati  - promatrati, gledati 
 pravim  - govorim 
 prem  - upravo, baš 
 pridje  - prije 
 prilika  - slika, pojava 
 primagati  - nadvladati, pobijediti 
 prisivati  - presijavati 
 procaftiti  - procvjetati 
 rijeti  - reći 
 riti  - reći 
 rus  - crven 
 saj - ovaj 
 samohoć  - slobodan 
 scijeniti  - misliti, smatrati, držati 
 sej  - ove 
 silovati  - prisiliti 
 sjemo  - simo, ovamo 
 slavic  - slavuj 
 smagljiv  - željan, požudan 
 stampa  (tal.) - tisak 
 stan  - dom, obitelj 
 stanak  - sastanak 
 straviti  - začarati, opčarati 
 stupaj  - korak 
 tač  - tako 
 tanačac  - ples 
 tja  - tamo 
 tratiti  - trošiti 
 triš  - triput 
 tvâ, tvê, tvû  - tvoja, tvoje, tvoju 
 usion  - prisilan 
 uvrći  - baciti, uvrgnuti 
 uzbaniti se  - postati ponosit 
 vaj  - jad 
 v ȁ s  - sav 
 veras  (lat.  versus ) - stih 
 vik  - uvijek, ikad; s negacijom - nikad 
 vim  - znam; (od  viti  - znati) 
 vuhovati  - varati, biti prijevaran 
 zač  - zašto 
 zamiriti  - opaziti 
 zgar  - odozgo 
 zlamen'je  - znak 
 zled  - zlo 
 žilj  - ljiljan 
 
 
 Bilješka o autoru 
 Marin Držić 
 (Dubrovnik, 1508. - Venecija, 2.5.1567.) 
   
 Dubrovački renesansni dramatičar i pjesnik Marin Držić izuzetna je pojava u povijesti europske drame. Unatoč tome što je stvarajući na "malom" jeziku ostao izoliran, jedan je od najistaknutijih europskih komediografa renesanse i manirizma. 
   
 Rođen je u brojnoj pučkoj obitelji koja se bavila trgovinom. Njegova obitelj u 14. stoljeću je izgubila plemstvo, a u Marinovo vrijeme upala je u ozbiljne novčane probleme. 
 Držić se školovao u rodnom gradu. Godine 1526. preuzeo je mjesto rektora crkve Svih Svetih na koje je njegova obitelj imala nasljedno pravo, a 1538. godine postavljen je za katedralnog orguljaša. U to vrijeme dobio je nadimak Vidra. Iste godine uz novčanu potporu Senata odlazi na studij, najvjerojatnije filozofije, književnosti i kanonskog prava u Sienu. Tijekom studija bio je izabran za studentskog prorektora, što je vrlo ugledna funkcija. Uz Držićeve studentske dane u Sieni veže se i skandal oko njegovoga sudjelovanja u izvedbi neke nepoznate komedije 1542. godine. Takve su predstave bile zabranjene, pa je Držić kažnjen ukorom. 
 U Dubrovnik se 1545. godine vratio bez diplome. Nakratko je izbivao iz Dubrovnika kada je u razdoblju od 1545. do 1546. u dva navrata stupio u službu, isprva kao sobar, a zatim kao tumač, austrijskog grofa C. Rogendorfa, kojeg napušta uvidjevši stvarne motive grofova putovanja u Beč i Carigrad (izdaja). Godine 1550. se zaredio, ali nije si priskrbio materijalnu sigurnost, pa je 1553. godine prihvatio službu pisara u uredu soli. Krajem 1562. godine, vršeći dužnost nadbiskupskog kapelana, boravio je u Veneciji, gdje je, uz kraći boravak u Firenci (1566) i Dubrovniku (1563-1564), ostao sve do smrti. Godine 1566. predao je toskanskom vojvodi Cosimu I. Mediciju urotnička pisma u kojima ga moli za pomoć u rušenju nesposobne i autokratske dubrovačke plemićke oligarhije i uspostavljanje zajedničke pučke i plemićke vlasti, na koja nije dobio odgovor. Od 1938. poznata su četiri takva Držićeva pisma, a godine 2007. u firentinskom arhivu pronađeno je još jedno pismo koje o cijelom slučaju daje dodatne korisne informacije, te dokazi da je Cosimo Medici pisma zaista pročitao i komentirao sa svojim tajnikom, ali nije bio oduševljen Držićevim prevratničkim planovima. 
 Umro je u Veneciji sljedeće godine, gdje je i pokopan u bazilici Sv. Ivana i Petra. 
 Iako najčešće neshvaćen od suvremenika, Držić je primio nadgrobne pohvale M. Vetranovića, S. Bobaljevića i M. Monaldija. 
   
 * * * 
   
 Držićeva uglavnom ljubavna lirika, uz iznimku nekoliko nadgrobnica i poslanica, petrarkističkim stilskim i sadržajnim inventarom uzdaha i poljubaca veliča ljepotu odabranice, čime se nastavlja na domaću pjesničku tradiciju (Šiško Menčetić i Džore Držić, na koje se kao uzore i poziva). Riječ je o pjesmama objavljenim 1551. godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi . Držićevim pjesmama u toj su knjizi pridodani i dramski tekstovi u stihu:  Novela od Stanca  i  Venere i Adon.  Vjerovalo se da je to izdanje izgubljeno, ali je senzacionalnim otkrićem 2007. godine u Milanu (Biblioteca nazionale Braidense) ustanovljeno da je Držić te godine zapravo tiskao ne jednu, nego dvije knjige kod dva različita mletačka tiskara. Puni naslov druge knjige je  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi,  zbog čega se također utvrdilo da je  Tirena  odigrana godinu dana ranije nego što se to do tada smatralo, po nekim mišljenjima i prije  Pometa . Ista su djela, ali u jednom svesku, ponovno tiskana u Veneciji 1607. i 1630. godine, treće izdanje pod zajedničkim naslovom  Tirena. 
 Spomenute drame, uz  Hekubu , preradbu Dolceova prepjeva Euripida, i dramu  Grižula  (ili  Plakir ), kojoj nedostaje izvorni naslov, čine korpus Držićevih cjelovitih sačuvanih drama. Komedijama  Dundo Maroje  i  Skup  nedostaje završetak ,  komedijama  Tripče de Utolče  (ili  Mande ) i  Arkulin  početak ,  a  Džuho Kerpeta  i  Pjerin  sačuvani su tek u fragmentima, dok je  Pomet  poznat samo prema naslovu i nekoliko elemenata sadržaja koji se spominju u  Dundu Maroju . Djela koja Držić nije uključio u tiskano izdanje iz 1551. godine sačuvana su u rukopisima, od kojih je najpoznatiji tzv. "Rešetarov rukopis" koji je nastao sredinom 16. stoljeća i čuva se u Karlovom sveučilištu Pragu. Taj rukopis sadrži sve Držićeve drame osim  Tirene  i  Hekube . 
 Držićeve pastorale i komedije, te tragedija  Hekuba , nastale su i izvedene za vrijeme autorovog boravka u Dubrovniku u razdoblju od 1548-1559, dakle u periodu od svega 11 godina, kada je autor bio već četrdesetogodišnjak. Izvođene su u pravilu u "brijeme od poklad", na javnim prostorima kao što su trg "prid Dvorom" ili vijećnica, ili u privatnim kućama, na pirovima. Držić je pri tom vjerojatno bio kazališni organizator i redatelj, a u nekim je predstavama možda i sam sudjelovao (premda potvrde nema, možda ga je u tome spriječio njegov svećenički poziv). Poznate su nam pučanske i plemićke družine koje su ih postavljale: družine Pomet, Gardzarija, Njarnjasi, družina od Bidzara. 
 Izgubljeni  Pomet  izveden je 1548. godine,  Tirena  također 1548. "prid Dvorom", kada je predstavu prekinula bura (prema novim saznanjima to se možda dogodilo i prije izvedbe  Pometa ), te opet 1551. na piru Vlaha Držića, zajedno s pastoralom  Venere i Adon .  Novela od Stanca  prikazana je 1551. godine na piru Martolice Džamanjića, iste godine kad i  Dundo Maroje , koji je trebao biti postavljen na trgu ispred vijećnice pred širokim auditorijem, ali je, po svoj prilici zbog loših vremenskih prilika, izvedba premještena u staru vijećnicu. Postavila ga je pučanska Pomet-družina, ista ona koja je igrala  Pometa . Vlasteoska družina Gardzarija 1552. godine izvodi komediju  Pjerin ,  Džuho Kerpeta  izveden je 1554. na piru Rafa Gučetića,  Skupa  je družina Njarnjasi igrala vjerojatno 1555. godine na piru Saba Gajčina, 1556. godine na piru Vlaha Sorkočevića prikazuje se  Grižula , dok je tragedija  Hekuba , nakon dviju zabrana 1558. godine, prikazana 1559. godine. Za ostala djela, komedije  Arkulin  i  Tripče de Utolče , nema točnih podataka o vremenu i mjestu izvođenja. 
 O načinu izvedbe gotovo uopće nema sačuvanih podataka, pa znamo samo ono što se može doznati iz prologâ, didaskalija i drugog u samim tekstovima. Na primjer, u Prologu  Dunda Maroja  spominju se "arkiteti", scenski majstori. Držić je bio vješt glazbenik, pa je moguće da je glazbenu pratnju, koja se spominje u tekstovima, pisao sam. Ženske likove glumili su muškarci. 
   
 Boraveći u Sieni Držić je upoznao u to vrijeme živu kazališnu praksu u Italiji. U 16. stoljeću kazalištem dominira tzv. eruditska komedija (Ariosto, Bibbiena, Machiavelli), koja se oslanja na antičke uzore, u prvom redu Plauta i Terencija, te osobito popularna pastorala. Držić je u Sieni je mogao gledati jednu družinu koja je osim pastorale njegovala i seosku lakrdiju (farsu), grubo ismijavanje seljaka iz okolice grada. U prologu  Skupa  navodi da Plauta čitaju i djeca u dubrovačkim školama, pa je sigurno da ga je i sam dobro poznavao u izvorniku. Međutim, Držić iz svega toga gradi vlastitu, izvornu poetiku, koja se samo dijelom oslanja na uzore, te je njegovo djelo obilježeno višeslojnošću, kao i sinkretizmom svih tih različitih tradicijskih i žanrovskih sustava. Držić među prvima u našoj književnosti u potpunosti afirmira svjetovnu dramatiku, a najveći je otklon od tradicije životna adaptacija uzora na stvarnu, živu dubrovačku sredinu. 
   
 Kako je već rečeno, pastorale su bile izrazito popularne u Italiji u to doba, pa ih je i u Dubrovniku, prema Držićevom svjedočenju, publika jako voljela. Radnja pastorala popraćena je pjesmom i plesom, uz sretni završetak. Držićeve pastorale inovativne su u tome što se u njima isprepliću sentimentalno-idilična, mitološka komponenta i komično-realistična komponenta preuzeta iz seljačkih farsi, to jest, iz doticaja likova priprostih seljaka iz dubrovačke okolice i fantastičnih stvorenja proizlazi osobit komični efekt. Seljački običaji, živopisni govor, mentalitet, folklorni elementi, seljačka jednostavna razboritost vrlo su vjerno preneseni, a Držićevi seljaci razlikuju se od seljaka u farsama koje je gledao u Sieni po tome što su simpatični. 
   
 Već prva Držićeva pastorala,  Tirena , znatno odstupa od konvencija žanra suprotstavljajući središnjem motivu ljubavi i ljubavnim jadima "pastijera" i vila realističnost i komičnost seljaka koji su uvučeni u fantastična zbivanja. Držić kroz niz priprostih vlaha (priglupi i zaljubljeni Miljenko, njegova majka Stojna, stari konzervativni Radat koji je isprva kritičan prema ljubavi, da bi postao žrtvom njezine strelice, kao i simpatični vlaški dječak Dragić koji prolazi na isti način) ne propušta prigodu iznijeti kritiku obijesne mladosti, ljudskih mana i iskvarenosti gradske sredine. Zanimljiv je i prolog, u kojemu govori o svojoj poetici, uzorima i dubrovačkoj pjesničkoj tradiciji. 
 Tirena  je u svoje vrijeme bila iznimno popularna: igrana je dva puta (1548. i 1551.), te je u 16. i 17. stoljeću nekoliko puta tiskana. Međutim, Držić je od strane svojih neprijatelja optužen za plagijat neke Vetranovićeve pastorale koja nam danas nije poznata, a od napada ga je branio Vetranović sam ( Pjesanca Marinu Držiću u pomoć ). 
 Pastorala  Venere i Adon  opet suprotstavlja fantastični i realistični svijet, ali na nešto drugačiji način: seljaci se ne upliću izravno u radnju na fantastičnom planu, nego je samo promatraju, čude se i straše. I u ovom se djelu suprotstavljaju selo i grad, bogatstvo vlastele i zdravi seoski moral i pamet, ali i glupost. 
 Grižula  (poznata i pod naslovom  Plakir ) je, za razliku od  Tirene  i  Venere , složenih u dvanaestercima, pisana kombinacijom proze i stiha. Vrijednost ove pastorale ističu i brojni međunarodni povjesničari književnosti, smatrajući je za "jedno od najprivlačnijih djela mješovite fantastično-realistične vrste" (W. Creizenach), te uspoređujući ga, po načinu ispreplitanja fantastike i realnosti, s kasnijim Shakespeareovim  Snom ivanjske noći . U svakom pogledu, to je jedno od najsloženijih, najheterogenijih Držićevih djela. 
   
 U komedijama je Držić mnogo situacija i likova preuzeo iz antike (u prvom redu Plaut, te Terencije) te talijanske renesansne eruditske komedije, ali ih je obradio sasvim originalno i vrlo uspješno prenio u lokalnu sredinu. Osim na klasičnu i renesansnu talijansku komediju, Držić se u izboru tema povremeno oslanja i na novelistiku (Boccaccio). Satirički odnos prema vlastitoj sredini, te prikrivena ili otvorena politička kritika, osobito u Prologu Dugog Nosa, ali i u iskazima drugih likova u  Dundu Maroju  (Pomet, Tripče) i u drugim komedijama, ponajviše u  Skupu , upravo je najveća Držićeva inovacija i posebitost u komediografskom opusu. 
   
 Prva Držićeva komedija, odnosno farsa sa elementima pastorale,  Novela od Stanca , sasvim je izvorno djelo. Za razliku od kasnijih komedija, pisana je u stihu. U svega 316 stihova, dvostrukorimovanih dvanaesteraca, Držić je sastavio skladno i efektno remek-djelo, "najsavršenije djelo dubrovačkog komediografa" (Čale), u kojemu je stih vješto prilagođen svakodnevnom govoru i postizanju komičnog efekta. 
 Najslavnija i u novije vrijeme najprikazivanija Držićeva komedija je  Dundo Maroje , vrlo opsežna i dramaturški složena, s velikim brojem, čak tridesetak, najrazličitijih likova, "našijenaca" i stranaca. Radnja je smještena u Rim, a središnji su motivi novac i sukob rastrošne mladeži i konzervativne i škrte starosti. Novac je ključni pokretač zbivanja, zbog kojega se otac odriče sina i spreman je na obračun s njim, i obrnuto. Držić oštro kritizira sveopću pokvarenost i lakomost. Za razumijevanje  Dunda Maroja , kao i Držićevog djela u cjelini, ključan je Prolog Dugog Nosa, u kojemu Držić iznosi utopijsku viziju i snažnu kritiku dubrovačkog društva. Sposobne sluge Držić suprotstavlja lakomim gospodarima, a inteligenciju gluposti. Intrige vodi Pomet, "lice koje najlucidnije misli na Držićevoj sceni", lik "deklasiranog, duhovitog izješe i žicara, tavoliza i ojađenog beskućnika ... teška i složena figura" (Jeličić). 
 Džuho Kerpeta  sačuvan je samo u izvacima koje je u 18. stoljeću zapisao Đuro Matijašević i iz sačuvanog se ne može mnogo zaključiti. Po svoj prilici riječ je o pastirsko-mitološkoj komediji, odnosno parodiji. 
 Komedija  Skup  je prerada Plautove komedije  Aulularia  ( Tvrdica, Škrtac, Ćup ), ali samo u okvirnom zapletu, a zapravo je opet riječ o izvornoj, Držićevoj "najdubrovačkijoj komediji" (Čale), u kojoj se žigoše najkarakterističniji porok obogaćene Dubrovačke Republike - škrtost. Novac, konstanta gotovo svih komedija, ovdje je u središtu, a "tezoro" (blago) je ključni termin koji se stalno ponavlja. 
 Komedija  Tripče de Utolče  sačuvana je bez prologa i početka, pa ne znamo kad je izvođena, a nije sačuvan ni naslov, pa se po glavnom ženskom liku naziva i  Mande . Radnja, koja se temelji na nekoliko Boccacciovih novela iz  Dekamerona , smještena je u Kotor.  Tripče de Utolče  je u odnosu na  Dunda Maroja  i  Skupa  manje pretenciozna komedija, koja nema dublje radnje. To je "vedar splet smiješnih prizora koji se temelje na izrazitim scenskim obratima, na komici situacije" (Čale). 
 O  Arkulinu  se također malo zna, jer ni ovdje nije sačuvan prolog. To je jednostavna komedija nalik na  Tripče de Utolče , sačinjena konvencionalno, koja se najmanje odmiče od Plauta i Terencija, te talijanske komedije  erudite . 
 Pjerin  je napisan prema predlošku Plautove komedije  Menaechmi , o dva identična brata blizanca, zbog čega dolazi do brojnih komičnih situacija. Obzirom da je sačuvana sasvim krnje, ne može procijeniti u kojoj je mjeri Držić antički uzor adaptirao na dubrovačku sredinu i koliko je u tome uspio. 
   
 Hekuba  je jedina Držićeva tragedija, prerada Euripidove  Hekabe  prema Dolceovom talijanskom prijevodu. U devetnaestom stoljeću smatrali su je Vetranovićevom, dok je Petar Kolendić nije pripisao Držiću. Držićevo autorstvo potvrdio je pronalazak još jednog rukopisa  Hekube  u Šibeniku. Držić u ovoj tragediji iznosi prikriveni obračun s dubrovačkom vlašću, zbog čega je dva puta zabranjeno njezino prikazivanje - odnos vlasti i obespravljenosti, glupost moćnih i mudrost obespravljenih aluzija su na aktualnu političku situaciju. Hekuba je vrlo dorađeno djelo, kojemu je, čini se, Držić posvetio najviše vremena, sastavljeno u dvostrukorimovanom dvanaestercu (kao i druga djela u stihu) i simetričnom osmercu.  Hekubom  se ujedno Držić najviše udaljava od renesanse i približava poetici manirizma. 
   
 Premda je ostao izoliran od matice zbivanja, u prvom redu zbog jezika, Držić je izuzetna pojava u povijesti europske drame, jedan od najistaknutijih europskih komediografa renesanse i manirizma, no tek u novije vrijeme međunarodna književna povijest prepoznaje njegovu vrijednost. Često anticipira kasnije trendove, uvodi nove književne i kazališne postupke, te u mnogočemu prethodi Lope de Vegi, Shakespeareu i Molièreu. 
 Zaboravljen stoljećima, za kazalište je otkriven potkraj 19. stoljeća, kad Stjepan Miletić u zagrebačkom Hrvatskom narodnom kazalištu postavlja  Novelu od Stanca , a osobito nakon 1938. godine, kada se igra  Dundo Maroje  u režiji Marka Foteza, s nadopunom Mihovila Kombola, nakon čega su uslijedile brojne izvedbe njegovih dijela: redovito se izvodi kod nas, ali postavljeno je i stotinu izvedbi u inozemstvu na svim kontinentima. 
   
 * * * 
   
 Držić je u mladosti pisao ljubavne stihove, odnosno  Pjesni ljuvene , koje stilom nasljeduju pjesme Šiška Menčetića i svoga strica Džore Držića, na koje se, uz Vetranovića, kao uzore i poziva. Riječ je o uglavnom ljubavnim pjesmama, koje petrarkističkim inventarom uzdaha i poljubaca veličaju ljepotu odabranice. Ljubavnim stihovima pridružio je i nekoliko prigodnica, odnosno nadgrobnica i poslanica. 
   
 Držić je svoje pjesme objavio 1551. godine u Veneciji, zajedno s dramskim djelima u stihu  Tirenom ,  Venerom i Adonom  i  Novelom od Stanca, naslovivši ih  Pjesni Marina Držića ujedno stavljene s mnozim druzim lijepim stvarmi.  Prvo izdanje tiskano je u dva dijela ( Tirena  kao poseban svezak), kod dva različita mletačka tiskara i dugo se mislilo da je izgubljeno, dok 2007. u Milanu (Biblioteca nazionale Braidense) slučajno nisu pronađeni primjerci obiju knjiga. Ista djela, ali u jednom svesku, tiskana su ponovno 1607. godine i 1630. godine (treće izdanje pod zajedničkim naslovom  Tirena ). 
 Pjesni  su mali kanconijer od ranije nastalih ljubavnih petrarkističkih pjesama, bez jače lirske individualnosti. Sadrže i nekoliko prigodnih pjesama, od kojih su dvije posvećene preminuloj dubrovačkoj ljepotici Fjori Martinovoj Šumičić, blagoslov pjesnikovoj sestri u povodu udaje, te dvije elegične i moralne pjesme. Najznačajnijom se smatra poslanica upućena vlastelinu Sabu Nikulinovu Gondoli (Gunduliću), u kojoj se Držić brani od kleveta i koja je prva književna polemika u hrvatskoj književnosti. Među pjesmama su tiskani i "izbačeni" dijelovi iz  Tirene : tužba Ljubmira (druga varijanta Ljubmirovog monologa) i Prolog drugi iste drame napisan za ponovljenu izvedbu 1551. godine. 
   
 Tekst je priređen prema izdanjima: 
 
 Djela Marina Držića,  Stari pisci hrvatski, Knjiga VII, 2. izdanje, priredio M. Rešetar, Zagreb. 
 Marin Držić:  Djela,  prir. Frano Čale, Centar za kulturnu djelatnost, Zagreb, 1987. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Marina Držića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-182-7 
 © 2013. Bulaja naklada d.o.o. 
 
 
 Bilješke 
 
 [1]  Ovo se nalazi u izdanju:  Pjesni Marina Držića, u jedno stavljene s mnozim druzim liepim stvarmi. U Bnecieh 1607. Polak Frana Bariletta. 
 
 
 [2]   a druzi neka ištu što za njih čini  - a drugi (neprijatelji) neka traže što im odgovara 
 
 
 [3]  Odnosno, moji neprijatelji ne mogu vjerovati da znam pisati i stihove, ne samo komedije. 
 
 
 [4]  Prvi stih je parafraza prvog stiha Petrarkinih  Rasutih rima . ("Voi ch' ascoltate in rime sparse il suono") 
 
 
 [5]  Akrostih: LIPA SLAVNA (početna slova prvih stihova svih dvostihova) i ANICA VIL (početna slova drugih stihova). 
 
 
 [6]   vik  - nikad (uz negaciju) 
 
 
 [7]   Diana  - starorimska božica lova 
 
 
 [8]   vidi se  - čini se 
 
 
 [9]   dim  - govorim 
 
 
 [10]   kros toj se ne trudi  - zbog toga neka se ne muči 
 
 
 [11]   smih  - smijeh, u značenju usta (uobičajeno kod tal. petrarkista) 
 
 
 [12]   Ljubav  - Amor, bog ljubavi 
 
 
 [13]   ne vim  - ne znam 
 
 
 [14]  Amorova zlatna plamena strijela 
 
 
 [15]   ili hoć ili neć  - htio ili ne 
 
 
 [16]  ova je pjesma u 3. izd. i rukopisu složena sa 6. u jednu. 
 
 
 [17]  početna slova unutrašnjih stihova svakog dvostiha daju akrostih ANICA 
 
 
 [18]   ne kteći  - nehotice (jer je skromna) 
 
 
 [19]   slatkim pozorom, kî mene čini mrit  - slatkim pogledom, zbog kojega umirem 
 
 
 [20]   čini mramorom studenim u plam it  - čini da i onaj koji je hladan poput mramora osjeti ljubavni plamen 
 
 
 [21]  Unutrašnji akrostih (drugi stihovi dvostihova): SPASA 
 
 
 [22]   javi  - na javi 
 
 
 [23]  Ovu je pjesmu zajedno s prethodnom Rešetar u izdanu Držićevih djela u ediciji Stari pisci hrvatski (1930) tiskao kao jednu. Kasnija metrička analiza (S. Petrović) pokazala je da se zapravo radi o dvije pjesme. 
 
 
 [24]   tim  - zbog toga 
 
 
 [25]   nje  - njezinu 
 
 
 [26]   boli se a mnom  - a mene žali 
 
 
 [27]   u gizdah ma traje liposti svoje cvit  - gizdama (oholosti) provodi cvijet svoje ljepote, tj. mladost 
 
 
 [28]   ona se ne boli  - ona ne žali 
 
 
 [29]   nalipa gorčija  - gorča od otrova 
 
 
 [30]   jadovnih  - otrovnih 
 
 
 [31]   jad  - otrov 
 
 
 [32]   Ljubavi  - Amore 
 
 
 [33]   da meni gospoja kaže se nemila  - da se gospođa prema meni pokaže nemila 
 
 
 [34]  početna slova prvih stihova distiha od drugog do predzadnjeg distiha daju akrostih: MARINA 
 
 
 [35]  Amor stvara vjetar mašući krilima 
 
 
 [36]  Prvih šest stihova ove pjesme parafrazirani su, a zadnjih osam doslovce prenijeti u Ljubmirovu tužbalicu u  Tireni  (stihovi 259-274) 
 
 
 [37]  Početna slova stihova 2, 4, 6 i 8 daju akrostih PERA PERA, a početna slova prvih stihova od drugog distiha na dalje daju akrostih MAROVA. 
 
 
 [38]   tvâ lipos kû stravi  - koju tvoja ljepota opčara 
 
 
 [39]   tebi nî prilika  - nema ti slične 
 
 
 [40]  u rukopisu: mož 
 
 
 [41]   z godišti odhodi  - s godinama odlazi, nestaje 
 
 
 [42]   ne upus  - nemoj propustiti 
 
 
 [43]   u kratko  - brzo, uskoro 
 
 
 [44]  Akrostih: PAVLA 
 
 
 [45]   u plam it  - poći u plamen 
 
 
 [46]   tako, diklice, u milos tvoju prit  - tako je mogao steći tvoju milost 
 
 
 [47]   rika ... vile vašega jezika  - Rijeka dubrovačka, gdje žive muze dubrovačkih pjesnika. Medini, Rešetar, Torbarina i drugi smatraju da je ova pjesma nastala u Italiji, tj. da je ostavljena djevojka koja tuguje Talijanka (budući da kaže: "vašega jezika"). 
 
 
 [48]  Fiora, suproga Martina Šumičića, bila je poznata ljepotica, a umrla je 1549. godine. Šumičić se spominje u drugom prologu  Tirene . 
 
 
 [49]  Igra riječi: Fiora je Cvijeta. 
 
 
 [50]  kojim ne vlada vrijeme, tj. koji je vječan 
 
 
 [51]   gdi ni pri neg sada  - gdje nema prošlosti, nego samo sadašnjost 
 
 
 [52]   vik  - nikad 
 
 
 [53]   sjemo  - simo, ovamo 
 
 
 [54]  Ova je pjesma epitaf Fjori Šumičić iz prethodne pjesme. 
 
 
 [55]   dim  - govorim 
 
 
 [56]  Ova i sljedeća pjesma su elegičke, moralne i duhovne (Rešetar). 
 
 
 [57]   stajem se  - sastajem se 
 
 
 [58]   pravim  - govorim, velim 
 
 
 [59]   ti ti si  - ti li si 
 
 
 [60]  ova pjesma se ponavlja u  Tireni  (Remetin govor, stihovi 1563-1576). 
 
 
 [61]   svojome  -njegovom 
 
 
 [62]  Na ovom je mjestu u 2. izdanju netko upisao: Gunduliću. 
 
 
 [63]  Ova pjesma je prva književna polemika u hrvatskoj književnosti i bitan dokumentarni izvor informacija o Držićevom stvaranju i odnosu dubrovačke sredine prema njemu. To je pjesnikova reakcija na optužbe za plagijat Vetranovića u  Tireni ;  izbrane mladosti  - birane mladeži 
 
 
 [64]   grada  - Dubrovnika 
 
 
 [65]   lijes  - šuma 
 
 
 [66]  S vilama je nekoć općio i hodio Džore Držić (1461-1501), Marinov stric, a tance izvodio Šiško Menčetić (1457-1527), Marinovi uzori. 
 
 
 [67]   rike  - Rijeke dubrovačke 
 
 
 [68]   sobom  - prema sebi 
 
 
 [69]   time ne tvor me nitkore  - time neka me nitko ne potvori, ne optuži 
 
 
 [70]   Jedan  - pjesnik Mavro Vetranović Čavčić (1482-1576), koji je sam ustao u Držićevu obranu nakon što su Držića (za  Tirenu ) optužili za plagijat neke njegove nama nepoznate pastorale ( Pjesanca Marinu Držiću u pomoć ) 
 
 
 [71]   ne pravi  - ne govori 
 
 
 [72]   čita  - časti 
 
 
 [73]   mao  - mali 
 
 
 [74]   ljepši  - najljepši 
 
 
 [75]   Lexandro i Caesar  - Aleksandar Veliki i Gaj Julije Cezar 
 
 
 [76]  Držić će steći čast poput pjesnika antike, koji su proslavili svoje gradove. 
 
 
 [77]  Pjesma je napisana povodom svadbe Držićeve sestre Pere (1535), ali nije bila uvrštena u tiskano izdanje Držićevih pjesama iz 1551. Akrostih MUDIVODA (mutivoda?) možda je Držićev nadimak, odnosno možda se odnosi na Vidru koja muti vodu (S. Petrović) 
 
 
 [78]   dobâr tih  - tih, tolikih dobara 
 
 
 [79]   vik  – nikad (uz negaciju) 
 
 
 