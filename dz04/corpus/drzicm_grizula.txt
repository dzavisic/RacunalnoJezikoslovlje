
 
 Grižula 
 (Plakir) 
   
 Marin Držić 
 
 
 Sadržaj 
   
 PRVI PROLOG 
 DRUGI PROLOG 
 PRVI ČIN 
 DRUGI ČIN 
 TREĆI ČIN 
 ČETVRTI ČIN 
 PETI ČIN 
   
 Bilješke 
 Rječnik 
 Bilješka o autoru 
 Impressum 
 
 
 Imena 
   
 SLAVA NEBESKA (u prologu) 
 DIJANA 
 KUPIDO 
 PLAKIR (Plako), sin Kupidov 
 MUDROS 
 PRAVDA 
 VILE 
 OPOSLOVNICA, sluga Mudrosti 
 GRIŽULA starac, remeta 
 
 
 
 
 RADOJE, (Rade)   
            DRAGIĆ   
 
    
 
  Vlasi 
 
 
 
 
 
 
 
 
 GRUBA   
            MIONA   
 
    
 
  Vlahinjice 
 
 
 
 
 STANIŠA, otac Dragićev 
 VUKOSAVA, mati Grubina 
 OMAKALA, djevojka 
 
 
 PRVI PROLOG [1] 
 SLAVA NEBESKA 
   
 Cti drago prolitje, daždi med s nebesi, 
       razliko jur cvitje livade uresi, [2] 
    danica vodi dan jur draži neg ikad, 
       a sunce gorâ van najsvitlje svíti [3]  sad, 
    zač vile kriposti [4] , uzdrže koje svit, 
       drage sad mladosti vladaju slatki cvit; [5] 
    pričista Dijana [6]  življenje sad vlada, 
       nebeska svud mana na zemlju sad pada. 
    Spomeni ovi stan s veseljem uvike 
       čestiti ovi dan, pun slave i dike, [7] 
    u koji dva mila po milosti od nebes 
       tač slavno združila Nebeska Slava jes. 
   
           Za ovjezijem se muzika kanta 
 
 
 DRUGI PROLOG 
 VILA GOVORI 
   
 VILA: Pirnici [8] , znajući ja vila od planina srce Vlaha Sarkočevića [9]  er je vele užeženo za obeselit vas, Vlaho prid nas vile velike je molbe činio da mi vile dođemo na njegov pir. I budući Vlaho mladić slatke riječi, crnok, plemenite ćudi, naučan s lovom [10]  se vraćat doma, umje toliko, er [11]  mi vile od planine dođosmo na njegov pir s našijem pjesni, s našijemi igrami i s našijemi ostalijemi planinskijemi salaci [12]  za Vlahu ugodit a vam kojigod plakijer dat. I ja sam sama došla sada ovdi za navijestit vam da su naše planine veće neg je vaš grad, naše ravnine veće neg vaše Pile [13] ; možemo vam ukazat kudije lov lovimo i koliko daleko trke činimo. I sve to možemo se ukazat u malu mjestu. Koliko se uzmože, onoliko se će učinit, i što učinimo, primite u ljubav. I znajte, u ovoj strani [14]  stoje četiri vile, koje se zovu kriposti: jednoj je ime Pravda [15] , drugoj je ime Hitros, tretjoj je ime Jakos, četvrtoj je ime Tihoća; ove kriposti svit vladaju. S ovu stranu stoji čista Dijana s svijem divicami, a tamo stoji Žuđenje, boj bije s Čistoćom; a sve te kriposti među njimi mir čine. Koja igra ovdi bude bit, vidjećete! U ovoj planini stoje satiri i stoji jedan smiješan remeta, koji nas vile vele čini smijejat: upije [16] , dan i noć pomoć pita. Ljubav ga mori, a Ljubav se njime ruga, a satiri se oko njega, kako oko čuvete, kupe i igraju. Što vidite, primite u ljubav; čini se što se može. Ne recite zlo od nas vila, er mi vile uzimljemo onjezijeh koji od nas zlo govore. 
 
 
 PRVI ČIN 
 Prvi prizor 
 STARAC GRIŽULA 
   
 GRIŽULA: 
 O vile vilice od guste planine, [17] 
       čin'te, me dušice, da me tuga mine; 
    molite dragoga plahoga djetića, 
       s strilama onoga ognjena božića [18] , 
    koji me ustrili pogledom gorske vil 
       ke obraz pribili zada mi gorki cvil, 
    i spusti jednu stril ognjenu put prsi 
       od ove gorske vil na mene ka mrzi, 
    ka je mê žuđenje, vaj, ka je mâ ljubav, 
       ka je mê tuženje i ka je mâ nezdrav! 
    Ali mi mol'te sad Plakira [19]  ljuveno 
       da me upusti u grad kaogodi skroveno, 
    da mi 'e prid onoga božića kleknuti, 
       da božo gorušti pogleda na moje... 
   
 Jaoh, moja srčana tužice, moji uzdasi i moje plačne oči, kad se ćete utješit?... gleda na moje ljuvene tuge, da djetece strjelovito ustrili, užeže, užeže, jaoh, ledeno srce od vile. Pomilite, pomozite, smilite se, nemojte nemile bit, oh, oh, oh! 
 Drugi prizor 
 VLAHINJICA GRUBA 
   
 GRUBA: Kud tužna Gruba sama se ovako tučeš, jaohi meni, po pustoj planini slijedeći onoga koji od tebe bježi, ki je tvoj, a neće da je tvoj, koga uzeše gorske vile, a on moje srce nosi, ki vilu slijedi, a mene, jaoh, za sobom poteže, ki se ... dar drugoj, a ja ne mogu neg njegova bit, ki je moj, a druzim se dava, a ja sam njegova, ni mogu neg njegova bit, ni se moje srce može smirit, bijedna. Dragiću nevjerni, kud od tvoje vjerenice bježiš? Bježiš, a po razlogu [20]  ne mož' mi uteći! Jaohi meni tužni, komu se tužim? Kamo li grem? Tko da u pustoj planini mene tužnu razgovori [21] ? Što iščekujem neg kû vrlu zvijer, da me tužnu razdrpi? 
 Treći prizor 
 GRIŽULA, starac remeta, zatim GRUBA 
   
 REMETA: Vile, gizdave vile, planinski razgovoru [22] , slatke, dobre, drage, medene jabučice vam rodile, kruške mednice vam se rađale, rozice, vijole, trator, bosilak, ružice vam ctjele; ako nećete za mene ljubav molit, molite moju vilu makar da me uzme, neka me uzme, i da se veće zovem vilenik i da reku: "Vile ga uzeše, oh, oh!" Ah, da bi me uzela, da bi me uzela, da bi me uzela! 
 GRUBA: Tužna, koji glas ono čujem? Ali je čovjek, ali je kâ neman? 
 REMETA: Ah! oh! Brajo, tko je? Hodi naprijeda! 
 GRUBA: Brižna, smijem li naprijeda? 
 REMETA: Na travici zelenoj da počinemo. 
 GRUBA: Brižna, nije ga meni počivat ni stat ovdi. Smijem li naprijeda? 
 REMETA: Hodi, brajo, jes gdje počinut. 
 GRUBA: Tužna, gdje sam ja ovo došla? Tko li me zove? 
 REMETA: Zove te ki te je zvao i ki te, vilo, 
                        žudi i želi noć i dan, a moj dragi biseru, 
                        jak jelin kad žedan želi prit k jedzeru. [23] 
 GRUBA: Tko si ti ki sa mnom govoriš? 
 REMETA: Vilo vilice, vilo vilice, tvoj rob, tvoj sluga, tvoj sužan, tvoj verni ljubovnik! 
 GRUBA: Bijedna, sjetna, tko je ovo? Što je ovo? 
 REMETA: Jaoh! Jaoh! Gdi je snijeg, gdi je lijer? Nije ovo moje sunce; ti nijesi kû ja zovem. 
 GRUBA: Ni ti koga ja ištem. Starče, ukaži mi put kud se ovamo ide. 
 REMETA: Moja kćerce, ne govori tako! Nijesam star! Bijela moja vila, - bijela moja brada. Kudi tako šetaš? 
 GRUBA: Ištem moga vjerenika; zovem ga, a ne oziva mi se. 
 REMETA: I ja, kćerce, zovem tko mi se ne oziva; vapijem, uzdišem, plačem, suzice ronim. Jeda ćeš, brajo, uljesti, da počineš? 
 GRUBA: Sjetna, starče, grub ti si! Tko si ti? 
 REMETA: Ja grub?! Gruba ti mati, grub ti otac, sve ti grubo; gruba i ti bila! 
 GRUBA: A i jesam ja Gruba. 
 REMETA: Da kad si gruba, gruba pođi tja od mene, - lijepâ, k meni! 
 GRUBA: Sjetna, sjetna! Ma koga vidim odovud? Dragić je, moj je Dragić! Ah, tužna, poću se skrit, da čujem što govori. 
 Četvrti prizor 
 GRIŽULA (sam) 
   
 REMETA: 
 Ako s' gruba, dalek pođi; [24] 
       ako s' lijepa, k meni dođi, 
    er za lijepom suze otirem, 
       er za grubom ja ne umirem 
    Gruba od mene dalek stoji, 
       lijepa srce meni osvoji. 
    Ja ću lijepu sveđ ljubiti, 
       neću grubu vijek [25]  pozriti. 
    Od grube ću sveđ bježati, 
       sveđ za lijepom uzdisati, 
    uzdisajuć lijepu zvati, 
       grubu u smrti još bježati, 
    i po smrti grubu mrzit, 
       i po smrti lijepu ljubit, 
    lijepu i grubu, 
       grubu i lijepu 
    ljubit - mrzit, 
       mrzit - ljubit. 
    Lijepu hoću, 
       grubu hoću - 
    grubu mrzit, 
       lijepu ljubit, 
    jere vik su 
       u 'ednom kipu 
    lijepa s grubom - 
       gruba s lijepom, 
    kako meni svi rekoše 
       sastati se ne mogoše. 
 Peti prizor 
 RADE, DRAGIĆ i MIONICA 
   
 RADE: Dragiću, crni Dragiću, kudi se odpravi? Komu stado, komu sir, mlijeko, komu maslo ohodiš? 
 DRAGIĆ: Rade, moj ve Rade! Radala se, Rade, robom: ne pristaj mi tuzi! [26]  Bijela vila od planine moje srce odni, bijela vila mene osvoji, bijeloj vili odlučih služit, bijela vila moje misli uze. Vi o stadu mislite - ja idoh za njome! 
 MIONICA: Bijedan Drago, sjetan Drago, kud se odpravi i bez ručka? Sjetna te vile uzele, a kud ću ja? 
 RADE: Voh, Dragiću, kud pođe? Čeka' da t' rečem, Dragiću! 
 DRAGIĆ: Rade, ohaj besjede, ni me zovi veće! Što odlučih, odlučih - za bijelom vilom idoh! 
 Šesti prizor 
 GRUBE i prijašnji 
   
 GRUBE: Dragiću nevjerni, Dragiću nemili, Dragiću nedragi, da li ide za drugom a tvoju ljubi [27]  ostavî? Ostavljaš ka [28]  je tvoja, a slijediš ko [29]  t' ne more bit! Kudi se to gre? Kamo li zamamljen ideš? Gdje li tvoju Grubu ostavljaš? 
 DRAGIĆ: Moja Grube, ne gruba, ma grimizna svilice! U hladu na zeleni, a pri bistroj vodici danas tretji dan stadom plandujući, budući mliječca umuzao, kravajca ugrizah, sirca prigrizah, a tebe mi, Grube, pripijevah, er mi sva u srcu biješe. Prikaza mi se vila iz planine bjelja od snijega, svjetlja od sunca; rumenija od ruže, tanka, visoka, strilovita pogleda, draga u vidjenju, mila u hodu, slatkosmjeha, a pozorom ne moje tužno srce ma lijes, kami, zvirenje k sebi potezaše. Moja Grube, uze me, ostavih stado, ostavih brašno [30] , skočih bijedan, njoj se utekoh, rekoh joj: "Vilo, tvoj Dragić veće da je tvoj!" 
 GRUBE: Nuta, tužna, tužnijeh riječi! 
 DRAGIĆ: A ona brža od vjetra, bjeguća kako košuta, ozrivši se na mene, smijehom reče mi: "Ako me stigneš, kolač [31]  ti". Ja bijedan i još ju tjeram, a ne stižem ju. 
 RADE: Bijedan se tjerao i povilinjio! Manenika maganje besjeda mu. [32] 
 MIONICA: Sjetan i brižan ne pošao! Komu Grubu ostavljaš? Tjerao se i istjerao se! Komu mlado čeljade ostavljaš? Pundurilja ti slatka [33] ; neka, naćeš po pustoj gori tko ti će večeru povidat i tko te će od bula opuđat! 
 DRAGIĆ: Grube, lijepa ne gruba, oprosti mi. Sve tebi: mriljulj pitomi i grlice koje sam onomadne izeo iz gnjijezda, i šarulja moja ovčica - sve ti na darov, a ja se vili dah. Ne imam kad stât - pođoh [34] . Zbogom! Tvoj sam njekad bio, sad nijesam tvoj ni moj. Tko me uze, uze! 
 RADE: Maj prc, tu vrag s Dragićem, nut maganje! 
 MIONICA: Tako rasuta ne bila; kako ga su vile uzele! 
 GRUBE: Jaoh ve, Mione, nuti mojijeh tuga! 
 MIONICA: Drago, Dragiću, brižan! Nije li nam skoro svetac? Da li se će bez Dragića kola vodit? Što će rijet, tužan, seljanke? Vijenci koji se spravljaju da li ih će druzi nosit? Ružu, trator i bosilak za kog Grube goji? Drago, bogme ti ću i prjesnačić umijesit i ušnut ti ću od grude. 
 DRAGIĆ: Sestre, i ti, brate Radoje, što odlučih, odlučih, i zbogom! 
 GRUBE: Jaohi, tužna, što se ovo čini? Dragiću, kamo greš? 
 Sedmi prizor 
 RADE i MIONICA 
   
 RADE: Mione, tako sjetna ne hodila, uzmi ti mene: ja neću bježat, vazda ti ću i od ručka i od večere štogodi dohranjevat. A meni vazda baba ušne i kad se siri i kad se mijesi. 
 MIONICA: Bijedan Radoje, upitomi paganioce koje s gnjijezdom onomadne nađe, i oblakomi se na nje! 
 RADE: Za tebe ih hranim, Mione, a maja veli vazda: "S Mionom čuva' živo". A kad ti ću, Mione, ukazat gnijezdo staglinâ koji lijepo poju? 
 MIONICA: Ne smijem od majke! 
 RADE: A ja ću maji rijet da te isprosi. 
 MIONICA: Brižan, tako mi nećeš ni od ručka donijet? 
 RADE: Bogme ti ću i pločicu zaimat, ter ćeš pticam zapinat. 
 MIONICA: Bijedna nestala! Stado mi se rasprša, a Dragića vile uzeše, a Gruba i ne znam kud pođe. 
 RADE: Tužan se ja zagovorio, a meni ovčice udariše u stranu! Gruba stigla Dragića, a Radoje stekao Mionu. 
 MIONICA: Veće tebi od ručka ne pribilo neg će meni što bolje s tobom bit. 
 RADE: Ali će meni s tobom dobro bit. 
 MIONICA: Tu, tu! [35] 
 
 
 DRUGI ČIN 
 Prvi prizor 
 KUPIDO i PLAKIR 
   
 
 
 
 KUPIDO 
 (vidjevši jednu vil): 
 
 
 O Plako, sinko moj, zamčica gdi ti je? 
             Zapni mi vil onoj, na poslu ga nije! 
          Ovo je ona vil ka toli ne scijeni 
             ognjene moje stril ni moj plam ognjeni: 
          satri joj oholas, čin' da zna s gorkosti 
             ognjena što je vlas ljuvene kriposti. 
          Ukazat budem ja oholim svim vilam 
             koja je moć moja i što je ljuven plam. 
 
 
 
   
 
 
 
 PLAKO: 
 
 
 Malahni ćaćko moj, ma sioni, ovo je 
             pripravan sinak tvoj na službe na tvoje; 
          neka je Plakiru s vilama boj biti, 
             a ti stoj u miru, nu ćeš sad viditi, 
          usiona Ljubavi, srjed ove planine 
             jesam li tvoj pravi sin Plako ali ne. 
 
 
 
 Drugi prizor 
 MUDROS i DIJANA, zatim VILE 
   
 
 
 
 MUDROS: 
 
 
 Gospođe Dijana, pričista božice! 
 
 
 
 
 DIJANA: 
 
 
    Što zoveš, mâ znana Mudrosti divice? 
 
 
 
 
 MUDROS: 
 
 
 Plako je srjed gore, ki nosi med i jad [36] ; 
             čuva' čiste dvore, ako igda, vilo, sad! 
 
 
 
 
 DIJANA: 
 
 
 Hvala ti, Mudrosti, ka ne spiš i toli 
             vrh tihe mladosti srce se tve boli! - 
          Ustan'te, divice, vijence vit ostav'te, 
             uzmite strjelice, na boj se sve sprav'te! 
          Plako je u polju [37] , onoga sin koji 
             vodi na svu [38]  volju, kad koga osvoji. 
          Plako je himben tač, ne štedi nikoga, 
             pod nebom nosi mač, kim kolje svakoga; 
          u vidu veselje, a nosi u prseh [39] 
             toj gorko dreselje, kim truje paka svijeh. 
          ter se u nj varaju i mladi i stari, 
             a ki ga ne znaju, svih lasno privari. 
 
 
 
 
 PRVA VILA: 
 
 
 Božice gospoje, spravne smo obslužit 
             zapovijedi tvoje i s time sad boj bit 
          koji med u licu, u srcu gorki jad, 
             koji plač, tužicu zadat nam nosi sad. 
 
 
 
 
 DRUGA VILA: 
 
 
 Oružje drugo, mnim, htil' bi se nego stril 
             za boj biti s timim ki trije [40]  gorske vil: 
          a toj je i mi sad da varkami igramo, 
             proć jadu damo jad, proć himbi himbu damo. 
 
 
 
 
 TREĆA VILA: 
 
 
 Znam, slavna božice, er Plako vazda nam 
             zapina uzice i on nas slijedi sam; 
          daj da mu zamčicu zapnemo gdi sade, 
             jeda pod pločicu zločinac upade. 
 
 
 
 
 DIJANA: 
 
 
 Sve dobro velite! Takoj da se čini, 
             zamčice spravite najbrže, cknjet ga nî. [41] 
 
 
 
 Treći prizor 
 PLAKIR (sam) 
   
 PLAKIR: Cvitje, razliko cvitje, i vi, travice zelene, vam pridavam tvrde uze od zamčica koje sam ovdi zapeo: čuva'te ih i skroveno ih držite! Ja ću poć na tvrdi stan Dijane božice, da spijam gdje su bijele vile; prve vidim [42] , hoću na njih udariti slatkome riječi. One, videći me samoga, htjeće na mene udarit, er vile Plakira na samu ištu, a ja ću prid njimi uteć, - trijeba je lisičit! - one se će za mnom tisknut, tjerat me će, tako ih ću dovesti na stupicu. Nije ga vazda strjelami igrat, - varkami se je sada pomoć. 
 Četvrti prizor 
 MUDROS, DIJANA i VILE 
   
 MUDROS: Božice Dijana, Mudros ne spi, tobom se brine, na tvoje dobro nastoji. Plako je zapeo zamčice, s varkami gre. Nije tvojim vilam sada Plakira samoga tjerat; odpri mu se iz dvora, ne da' sada vile nadvor. 
 DIJANA: Mudrosti, hvala ti! Tvoje nespanje naše je shranjenje. - Divice, ni jedna iz dvora da nije izišla! Ostavite sad lukove i strile, starijem oružjem odzgora udrite na njega. 
 PRVA VILA: Da bude, slavna božice! Sada ćeš vidjeti valjamo li u boju. 
 DRUGA VILA: Ovo ga, sestrice, iz cvijetja, kako lisica gdi se vuče. Hodi naprijeda: i lisica upade u stupicu. 
 TREĆA VILA: Sestrice, bez straha hrlo udrite na njega svaka s svoga mjesta; ne slušajte njegove slatke riječi, ni gleda'te njegov veseli pogled. Pod onim medom jâd [43]  skroven stoji. 
 Peti prizor 
 PLAKIR i prijašnje 
   
 PLAKO: Bijele vile, drage vile! Polja pengana razlicijem cvijetjem, livade urešene bijelijem džilji, rumenom ružom, gora odjevena zelenim liskom, studenci bistri, hladni, žuber tihijeh slavica; prolitje veselo, gorske vile, zovu vas, i Plakir vas zove; izidite, bijele vile, brijeme je kola vodit, brijeme je od pjesni, brijeme je od slatkoga mira, daleko od nas zli nemir! 
 TREĆA VILA: Slatka riječi, gorki srcu, zli hiniče, daleko od našega dvora! Ovo ti mir: primi ove jabuke. 
   
 (Ovdi ga biju jabukami.) 
   
 PLAKIR: Neka, jeda vam Plako plakijerom plati. 
 Šesti prizor 
 GRIŽULA i OMAKALA 
   
 GRIŽULA: Tko je tamo? [44]  Tko je ono onamo? Čuva' se zla! Boji su, zamčice se zapinju, ovdi se upada u zlo! Kćerce, momice, djevojko, obidi uokolo, da ne upadeš u stupicu; ovčice, da te vuk ne uije, iz travice da mi te zmija ne peči. 
 OMAKALA: Sjetna brižna, koji je čovjek ono? Gdje sam ja ovo? Ružna se skitala: istom me će nemani uzet! Smijem li naprijed? 
 GRIŽULA: Da mi te, moja kokošice, orlić ne podbije odzgara; obidi! 
 OMAKALA: Bijedna Omakala išla nad pšeničan kruh iskat [45] , a sjetna od gospođe utekla! Gdje sam ja ovo došla? Bolje bijaše i zlu gospođu podnijet neg se ovdje po pustinji tuć; mekša biješe nje ohšubra, koja mi kako smokvu glavu biješe učinila [46] , neg ove ljuti [47]  po kojih bijedna derem noge. 
 GRIŽULA: Ovčice, vuk mi te ujede! Pridi ovamo. 
 OMAKALA: Brižna, starče, ružna ja ne hodila! Tko si ti? Jeda si pustinjak? 
 GRIŽULA: Pustinjak sam; utekoh u pustinju od zle godišnice [48] . 
 OMAKALA: A ja utekoh u pustinju od zle gospođe. Brižan, da tko ti kuha ovdi? Kako li sam stojiš? 
 GRIŽULA: Ti si utekla od zle gospođe i u pustinju [49]  si došla - gospar od službenice, djevojka od gospođe utekli od zla života i u pustinji se stanili. Dobro čujem što prije ne čuh: u pustinju si došla! 
 OMAKALA: U pustinju sam došla, utekši od zle gospođe. 
 GRIŽULA: Kako ti je ime? 
 OMAKALA: Omakala mi je ime. 
 GRIŽULA: A meni je Grižula Omakao ime. Omakao Omakali može nauzdano rijet: moja Omakalice, kaži mi, spovjeđ mi kako si od gospođe utekla, a ja ću tebi spovidjet zašto sam od moje godulje utekao. Utekao sam, ma me su, kćerce, vile uzele. 
 OMAKALA: Moj starče Omakao, meni ne može gora uspomena bit neg zao život koji mi gospođa zadavaše. S tugom ti ću, nesrjećna, spovidjet, ma t' neću stoti dio kazat od tuga kojijeh sam š njom imala. Jaohi, ružna Omakala, poslala bi me i rekla bi: "Omakala, pođi u Đura crjevjara [50] , je li obijelio one crjevje", koje se, ružna, bijele svaki dan, i "je li ohšubre sašio, je li pantufe na bnetačku svršio" - nu broji koliko posala - "i pođi na Podmirje [51]  u one", - i ime joj sam zaboravila - "i da t' u škatulici da bijeloga, crljenoga, u gostarici vodice [52] , u krpici njekijeh guba [53]  - pametuj! Pođi za rigulet, pođi za spik i svrati se u Sentalije na Garište [54]  i ponesi joj tartare što mi su s pira poslali". Tako ja neboga i zabudi: zanesi tartaru u Šile crjevjara. Šile me gleda: "Tko je poslao?" - "Gospođa je poslala". Svrati se u Džan Fidžina i kupi glavičatijeh igala. Donesi ja velicijeh igala; vraćam se doma. Zla došla! "Gospo", velim "crjevjar je zahvalio"; a ona meni: "Na čem, brižna?" - "Na tartari." - "Na kojoj tartari?! Gdje si ponijela, ružna vazda?" - "U crjevjara, kako mi si rekla." - "Nije! U Sentalije! Brižna pošla i sjetna vazda! Čeka'! U Šile!" A oko moje brižne glave cokula igra! Istupila je, dušom mojom, toliko cokula mečući mi glavu; a ja, neboga, ne mogu toliko pametovat. A ujutro dozove me, rukovet glavičatijeh igala držeći u ruci: pribod' ovdi, pribod' ondi, da mi se moz smete toliko pribadajući; a kad što zlo učinim, - a nigda joj nijesam prava, - onome mekom rukom ljusne nos, tako mi se svi svićnaci obrnu uokolo. 
 GRIŽULA: Ti si, Omakalice moja, martorižana bila od tvoje gospođe ka je sva u rozicah i u vodici rusatoj [55] , a ja sam tugovao s goduljom koja ne dadiješe mi se ni s susjedom razgovorit. A kad bih nadvor pošao, tako bi me i polila juhom mještre vodice rusate: "A kupi kupusca, a kupi larda; ne kup' goveđa mesa; kup' morača, kup' luka, kup' vonja, kup' konavaoskijeh loćika", - kup ovo, kup' ono, kup' tretje, kup' deseto! Vrgoh se tobocem [56] , utekoh u pustinju, da odahnem, da respiram; ali, Omakalice moja, s tuge u tugu upadoh - vile me uzeše! 
 OMAKALA: Sjetan se star uzeo! Tko da tebe uzme?! Nijesam ti dopovidjela deseti dio. 
 GRIŽULA: Bogme ni ja tebi stoti dio! 
 OMAKALA: A tužna, kad joj ulomih njeko gvozdjice, jaohi ve meni! A prije 'o' bijeh od ckla razbila drugo, čijem njeke čičke oko glave čiča: bijedna Omakala, koja martorija podnijeh! Ako ja nijesam tužna sve grijehe uza nju platila, tad se veće ne izlazi iz purgatorija! A, bijedna, ujutro toliko koreta sapina, trakâ, tračićâ, dušom mojom, toliko litâr [57]  konaca u te trake ide: sapni primetak, sapni opet koret vethi, koji je još u majke nosila. Toj da je lakše, moj remeta, koji pleteš rešeta? [58] 
 GRIŽULA: Oh, oh, moja jarebičice, pletem u pamet od čudnijeh tvojijeh besjeda zapletancu koju ne bi zapletalo odpleo. Hod' naprijed; od koreta mi tu spovjeđ, er ti ću ja od gunja moje godišnice spovidjet. 
 OMAKALA: Er, moj Omakalo, nose naše gospođe, najliše kad idu u crkvu ali na pir, brjeme svite na sebi koje jedva bi jaki bastah ponio: primetak, koret vethi, kožuh ali t' koret od toliko lakata, pak suknju koja je dvaesti i osam lakata široka, - koliko t' uteza ja ti najbolje znam koja ju ujutro i pobjed vadim iz kofana, a metlicom se, kad se ide nadvor, četa, četa. A kad se je sve učinilo, gospar vika: "Oslico, magarico, kad se će na komardu poć?" Dođi ja s komarde na brijeme od objeda, pristavi - gospođa se s mise vraća: odpni gospođu, a ne imaj kad spjenit; svuci gospođu, a lonac kipi; da' gospođi košulju, da se promijeni, a lonac iskipje. Gospodar ide na objed, a meso ni uzavrjelo. Gospodar vika: "Kupi vina, naprav' trpezu, daj djeci jesti prije toga, i pođ' dones' vode iz gustijerne" - sve ujedno! A gospa me se meće cokulom: "Oslico, što su tolike besjede s gospodarom i raspredance?" A ja, neboga grješnica Božija, velim: za moje sam grijehe došla u purgatorijo! Blaženici se priporučujem, korunicu govorim, a idem po vino. A zle česti oko mene se vrte a vele mi: "Kad ćeš kolende uzet? Kad ćeš po ono doć? Udat se je dobra stvar". A oni pravi [59] : "Nuti ti buhe na vratu. Što bosa ideš?" A ja neboga od tolicijeh čuda mislim kako nijesam iz pameti izišla. Učinih zavjet, učinih senjao na sebi, - utekoh, pođoh u pustinju; ma bijedna ne znam kud ću, ni što ću, ni gdje sam ovo. 
 GRIŽULA: Djevojčice mlada, momice, čudim se neboga kako si živa! Ma pokli si došla u pustinju i na mene se namjerila, ti si dobra došla, i dobro si došla. Ja pustinjak, ti puštenica, dobro ćemo stat; srjećna si, er se si na mene namjerila. Ovdi su, momice moja, boji velici, zamčice, vile igraju, vile uzimlju; mene su, moja smokvice meka, uzele. U tuzi sam, uzdišem, cvilim; ma ćeš ti moj garofalak, ružica, moj razgovorak bit u pustinji. 
 OMAKALA: Sjetna, mene je strah ovdi s tobom stat. 
 GRIŽULA: Ako pođeš, veći će te strah biti. 
 OMAKALA: Ovdi ću sjesti. 
 GRIŽULA: Ako vile izidu, pazmaćeš; ako li ih čuješ začinat, strah te će bit; a u ovo ih doba čujem pjeti. Ako uljezeš k meni unutra, ja ću tebi dospovidjet martorija koje sam patio s kunduricom godišnicom. 
 OMAKALA: Sjetan, kakva ti je kuća? Spilica je, dušom mojom! 
 GRIŽULA: Slobodno uljezi; u pustinji je, i odveć je ovi lijep stan. 
 OMAKALA: Uh, smijem li? 
 GRIŽULA: Uljezi, košutice, da mi te orlak ne ugrabi; ti dobra došla! Kako da je moja vila došla, tako ti se sam obeselio. 
 
 
 TREĆI ČIN 
 Prvi prizor 
 RADE (sam) 
   
 RADE: Voh, Miona, Miona! Bijedan, kako ju izgubih! Mione, da li uteče od mene? Bogme ću maji rijet er bježiš od mene, a dohranio bijeh da ručamo; a ti vjetar što vjetar! Ne bježi, Mione! Bogme u bisacijeh nuta prjesnačić ti nosim! Bogme sad dozvah Pribisavu [60] , a ti ga ne okusi vragut kus. Bijedan, ako i bježi od mene, bež nje ne mogu vragut bokun okusit. Istom ono kad mi reče: "Rade, Radiću!" tako mi srce i strese. Nije je [61] , bijedan, a živo mi u goru udari. Kec ovamo, pusto ostalo! 
 Drugi prizor 
 MIONICA (sama) 
   
 MIONICA: Ah, ah, brižna Radoja! Za Mionom plaka. Isto mi ga je drago gledat gdje mu se srce trese. Ušnuli mu su prjesnačić, a bogme ga bez mene, Rado, neć' mucnut. Bijedan, prije bi izdahao neg bi bez mene vragutijem se bokunom založio. Da je ovdi koja djevojka, naučila bih je; ma ne bih, ako mi ne bi što dala. Djevojke, gdje ste? Kad ti djetić govori: "Uzmi me!" ti mu reci: "Ne smijem od majke"; a kad ti reče: "A ja te ću isprosit u majke", ti mu reci: "Kad majka reče!" da mu izmamiš i svile [62]  i da bez tebe vragut bokun ne ruča. - Bijedna, koja je ovo ružna? Kako da je vila?! Tako ružna ne hodila! Ova je Dragića uzela. Sjetna Miona stala, gdje bi i mene uzela. [63] 
 Treći prizor 
 VILA (sama) 
   
 VILA: Je li gdje koja od mojijeh druga, da joj smijeh spovijem, uistinu smijeh! Pastirić me je jedan snašao: gleda, uzdiše, "Zdrav, brajo" ja mu velim; a on meni govori: "Dragić, vilo, da je tvoj!" A ja mu odgovaram: "Ne budi moj, er ako te ja uzeh, osta uzet". A on meni veli: "Tvoj živ, tvoj mrtav Dragić! I ovo ti na čâs [64]  grudica [65] : umijesi prjesnačića [66] . Rekoh mu: "Grudicu primam, ma tebe ne uzeh, da se ne zoveš uzet; bit ti će uzdarov, drugovja me ćeš nać". Ovdi pođoh ja, a on osta ondi. Sada, je li koja nevjesta, da prjesnačić umijesi od ove grudice? Vidim jednu nevjestu onamo. Nevo, ovo ti grudica, umijesi i sjutra ga pokloni tvomu Vlahi, da ruča, i reci mu: "Lovci u lov, junak na boj, a hrabar [67]  g djevojci [68] ; prjesnačić tebi, Vlahe meni". Za tebe t' mi nije, mila, veće slidit gorske vile. [69]  - Ma gdje mi je moj remeta smiješni? Nije t' mi remete rešeta ki plete. 
 Četvrti prizor 
 GRIŽULA, OMAKALA i VILA 
   
 
 
 
 GRIŽULA:   
 
 
 Rozice, diklice, mê svitlo sunačce, 
             veselo tvê lice grabi mi srdačce! 
 
 
 
 Uzmi ga, tvoje je, uzmi me i svega, da sam tvoj i veće da nisam mrvu moj. Oh, oh, moja ružice, moj džilju rumeni, uljezi, na zelenoj travici da počihneš. 
 OMAKALA: Sjetan ti ne došao, gdje zoveš ovaku gospođu! 
 VILA: Remeta, koja je toj djevojka s tobom? To li je što veliš da si vas moj? Pođi, pođi, - ti imaš čigov si. 
 GRIŽULA: Hajme, vilo! Ti me s' uzela i tvoj sam, tvoj, tvoj, tvoj. 
 OMAKALA: Nuti, sjetna, čudâ i lažâ što govori, gospo, bijela vilo! A meni je rekao [70]  da me će uzet; a nuti sada što govori! 
 VILA: Djevojko, odkle si ti i tko si ti? 
 GRIŽULA: Čeljade je, rozice, - dobra je ovako, ne umije ništa, puštenica je, promjenjuje gospođe. 
 VILA: Hoć' me dobro? [71] 
 GRIŽULA: Ja li, ja li? Hoću li te dobro? Hoću li te? Ah, jaoh! 
 VILA: Da, pomuči, neka mi je malo ispitat. 
 GRIŽULA: Pita' ju, ispita' ju, bud' mudra ti. 
 VILA: Djevojko, spovjeđ mi odkle si. 
 OMAKALA: Iz Dubrovnika. 
 GRIŽULA: Iz Grada je gdjeno su Među crjevjari i Prijeki i Među polače [72] , gdi se djevojkam zapinje [73] . 
 VILA: Jesi li mi obećao da ćeš za moju ljubav mučat? 
 GRIŽULA: Za tvoju ljubav da mučim, za tvoju ljubav da umrem! 
 VILA: Za moju ljubav da nigdje ne progovoriš, dokle t' ja ne rečem. 
 GRIŽULA: A ja da mučim. Zamuknuh veće, nijem sam, dokle ti hoćeš. 
 VILA: Ti si iz Dubrovnika? 
 OMAKALA: E, gospo. 
 VILA: Što se čini u Dubrovniku? 
 OMAKALA: Gospo, sram me je i govorit! Gospođe su počele bačkjelom djevojke bit, a gospari hoće da ih djevojke izuvaju [74] ; a Među crjevjare su toliko štipance, er sve djevojke na variete [75]  otidoše. A i djevojke se ištetiše: ostaviše [76]  krasti gospođam hljebe, larad i mavasiju, a staviše se krasti peče od zrcalaca, i crljenoga i bijeloga, i gunje sentat na prove. A gospođe zaboraviše i kuhat i posle kućnje činit; a sto posâl hoće objednom da se čine, i sve im objednom zapovijedaju. Tako zle, gospe, cokule lete kako grad [77]  po kućah, a djevojke počeše u pustinju bježat od gospođa. 
 GRIŽULA: Uh, uh! 
 VILA: Neću da progovoriš! - Čudâ se naslušah. Nije tjezijeh guba u gori zelenoj. - Moja djevojko, je li što drugo? 
 OMAKALA: Jes, njeki se crnok [78]  ženi; odahnuće godišnice, prave [79]  da se će hudoba pokrstit. 
 VILA: To li oni ki riječmi veze a okom namiguje? I s nami se je u gori zelenoj utjecao; odsela će lakše trčat. 
 GRIŽULA: Oh, uh! 
 VILA: Remeta, što bi ktio? Ktio bi nešto rijet? 
 GRIŽULA: Ah, uh! 
 VILA: Ja znam što mu se hoće. - Djevojko, pođi onamo u onu livadu i naberi mi ružica i svakoga cvitja, da remeti vijenac učinim. 
 OMAKALA: Da bude, moja lijepa gospođe! Da bi mi taku gospođu služit, a da veće makar ne okusim ni hljeba u vruću ckvaru [80]  udrobljena, ni varenoga vina, čijem se mi graćcke godišnice na despet od lakomijeh gospođa guvernamo. 
 VILA: Dobrijem se guvernate, zato ste zračne, a gospođe mledne; tot njim, pođi. Lijepa cvijetja naberi. 
 Peti prizor 
 REMETA i VILA 
   
 
 
 
 REMETA 
 (progovori):  
 
 
    Vilo dušo, tvoj srčani rob! 
          Ovo ti mê grlo [81] , veži me, diklice, [82] 
             učini da sam tvoj, mâ bijela ružice; 
          vodi me svezana, vodi me noć i dan, 
             mâ zvizdo sunčana, vodi me na tvoj stan! 
 
 
 
 VILA: Remeta, a bi li došao sa mnom gdje bih te ja povela? 
 GRIŽULA: Ah, zvijezdo danice! 
 VILA: Ja imam vele vila družica; od tebe bi se pripale, a ti si zao, rukami igraš [83] . Ako ć' da sa mnom dođeš, ja ti ću ruke svezat, i na grlo ti ću uzu stavit; govoriću da te sam uhitila i da mi si rob. 
 
 
 
 GRIŽULA:   
 
 
 Na t' ruke, na t' grlo, moj raju, ovo me, 
             ter brzo i hrlo vodi me domome. 
 
 
 
 VILA: Vila te svojom uzom veže i uzu ti na grlo stavlja, da si vazda vilinji. Ah, da je jedna duga vrjeća, stavila bih te u nju; tako bih te i činila ponijet u moj dvor: svak bi mnio da su haljine, a ti bi moj sa mnom bio. 
 GRIŽULA: Ah, vilo, ja tvoj! Da sam tvoj, ovo me, - ovo ti jes vrjećica, ne budi t' truđahno, prostri tvoju meku bijelu ručicu, er ja veće neću da me odvezuješ. 
 Sužanstvo jur ovoj toli mi jes milo, 
       er dragi ja pokoj ne želim, mâ vilo. 
 Oto vrjećica; dohiti ju. 
 VILA: Ah, dobra je! Vrjeću [84]  ti ću na glavu stavit, da te nitko ne pozna, i nemoj govorit. 
 GRIŽULA: Da zanijemim, da zamuknem; dokle mi ti ne rečeš, da ne progovorim; samo jednu votu da glasac puštam, moja medovinice. 
 VILA: Puštaj. 
 
 
 
 GRIŽULA:   
 
 
 Umiru, a poju ne kako kuf pribil, 
             a to je, er moju ne vidim bijelu vil; [85] 
          a živem, er sam rob i bit ću, vilo, tvoj, 
             dokli tamni grob pokrije tijelo ovoj. [86] 
 
 
 
 VILA: Veće da nijesi progovorio, i hodi tako tiho. Ovdi sjedi i prostri se po tleh; ja te ću činit unijet u dvor kako vrjeću haljina. 
 GRIŽULA: Oh, ah! 
   
 Ovdi vila upade u zamčicu. 
   
 VILA: Tužna vila, što ovo bi? Nesrjećna moja mladosti, gdje te huda čes dovede? Upadoh, jaoh, upadoh u hudu mrježu Plakira, našega neprijatelja, neprijatelja smrtnoga! Moj se salac, vajmeh tužna, obrnu u plač; moj mir, jaohi nesrjećna, stvori se u nemir! Tko da me pomože, jaohi meni? Tko da me izme iz nerazmrsite mreže? Vile, drage vile, je li gdi koja? Moje sestrice mile, pomozite! Robinja osta vaša sestra, sužna osta, jaohi meni, hudoga neprijatelja vašega! Remeta, o remeta, remeta, vila te zove! 
 GRIŽULA: Oh, ah, ah! Čujem glasac, a ne smijem progovorit, dokle k meni ne dođe moje žuđenje. 
 VILA: Remeta, za moje te gore svezah! [87]  Za moje gore rugah se tobom, jaoh! I ti bi mi sada pomoćcu dao; a jaoh, sada koga da zovem? 
 GRIŽULA: Glasac mi se pričuva, a ne smijem; neću jo' žao učinit. 
 Šesti prizor 
 DRAGIĆ i GRIŽULA, zatim PLAKIR i VILA 
   
 DRAGIĆ: Dragiću, srjećni blaženi Dragiću, ako vilu nađeš, kako je rekla. Kad joj grudicu poklonih, veselo je primi i reče mi: "Da te nađem u ovoj planini paka". - Bijedan, što je ovo prida mnom? Vrjeća haljina! Otkud su ove haljine u pustoši ovoj? Poću nožićem razaprat, da vidim što je unutra. 
 GRIŽULA: Oh, ah! Ne tegni, ne prti se u zlo! 
 Uzma ga uze, 
       tko ovdi uze; 
    ne vadi nožić, 
       zao ti božić! [88] 
 DRAGIĆ: Bijedan, što je ono? Koji glas ono čujem? Kako da iz vrjeće nješto govori! Da nije ka neman? Bijedan, strah me obide. 
 VILA: Jaoh, gospođe Dijana, da li ti nije dano sada pomoć dati tvojoj vjernoj službenici? Tvoja čista vila da li osta robinja tvoga neprijatelja? Da li, jaoh, na moj glas sada nije nitko da se ozove? Da li nesrjećna svak ostavlja? Da li ni lipos ni mlados sada, jaoh, meni ne valja? 
 DRAGIĆ: Tužan, ma koji glas ono onamo čujem? Što li bijedan vidim? Vidim bijelu vilu, i kako da se tuži; i kako da pomoć pita, ovamo pogleduje. 
 GRIŽULA: Jao što čujem? Zlo, nije dobro, brajo, brajo! 
 DRAGIĆ: Bijedan Dragiću! Vilu vidim, a glas njeki čujem koji mi od straha čini da mi duša odhodi; a srce mi čezne da k vili pridem, a ne smijem ni znam što ću. 
 
 
 
 GRIŽULA:   
 
 
 Ne hod' tamo, 
             uzma te uze! 
          Ove malo odvež' uze, 
             brajo. [89] 
 
 
 
 DRAGIĆ: Bijedan; strah me mori, a srce mi tužnu gori da k vili pridem, a ne smijem tužan. Što ću bijedan? Što vidim?! 
   
 Plako vodi vilu. 
   
 PLAKO: Bijela vilo, tko lov lovi i ulovi. Ti si naša, ako i nećeš. Tko od Plakira utječe, ali ne može od njegove uze uteć. Svaka oholas snižuje se: hodi k ljuvenomu bogu, - ti si njegova robinja. 
 VILA: Plako, Plakijer je svakomu vazda mio; Plakijer je ures od svijeta; Plakir svakomu rados dava, - da li će sada Plakir meni smrt bit? Pusti, me, da od Plakira plakir imam. 
 PLAKO: Bez Plakira ti ne mož' plakir imat; a hoću da i moj otac Ljubav [90]  od ovoga lova plakir ima. I veće ne gubi riječi; i umiljeno hodi, da t' ne slomim oholas. 
 DRAGIĆ: Bijedan Dragiću! Odvedoše mi vilu; tužan, što ću? Kud ju vodite? Jaohi, tužan, jaoh, ah! Tko? Što je? Ajme, vilo, dušice, ajme, umrijeh, umrijeh! Odvedoše li te? Odvedoše te, - umrijeh! 
   
 Ovdi Dragić od straha uteče, a izlazi Vukosava i Staniša. 
 Sedmi prizor 
 VUKOSAVA i STANIŠA 
   
 VUKOSAVA: Staniša, ovo naše dijete mi ne nahodimo, ni, bijedna, umijem ni znam što ću. 
 STANIŠA: Vule, s djece [91]  t' mi nije sada neg se brižit, neg se tužit! Djeca t' mi sada što luda i preluda; a sve, er bič majčin ne rabi, a ćaće se malo haju. Da je istom dijete zdravo, a za čovječtvo se ne mari; da je dijete sito i odjeveno, a budi oslasto kako mu drago; da mu stari ostave hrane, a budi lud i bez pameti, djevojkom ga svak zatječe. Ludos vlada, moja sestrice, današnji dan, mudros je pogrđena. Djeca udriše, kako konji bez uzde, u polje od svijeh zlijeh djela, a nije tko da ih uzdom od razuma ustegne. A kad iz mlada zalude, u ludosti se i staraju; a gdi nije staraca razumnijeh, teško domu, teško selu, teško gradu! Mudros uzdrži svijet u dobru, a ludos u zlu; ludos rasiplje i rasčinja, mudros umnaža i uzdrži. Ma, bijedan, u pustinji se vika: svak je gluh na dobro, glusijem se pripovijeda; na ludosti svak otvara uši. Ima gdje su zakoni dobri, razumni, gdi je njih bič koji lude frustavaše, koji lude činjaše da nijesu ludi; zaludješe i zakoni naši u nas ludijeh! - Goro pusta, goro i gluha, tebi govorim, tebi se tužim, er ljudi ogluhoše, - ne ima se komu pripovijedat! 
 VUKOSAVA: Staniša brate, i ja viđu er zaludje svijet: starice se pomamiše mlade se čineći i vjetrom se pasući; mlade se bez srama uzdvigoše po funjestrah [92]  u smijesijeh, u jezičenju, u gizdah, u magli i u vjetru, u neslušanju starijeh. Djevojke bez kraliješa, su ušima ovolicijem za čut kugodi ludos a s očima vazda otvorenim za uzrit svudije, gluhe na dobar nauk, pune misli ludijeh; gospođe od kuća [93]  bezbrižne, malo umjeteone. A gdje su glave bez razuma, tu čeljad ne more neg luda bit; a gdje nije naredbe, tu je smeća; a gdi se, moj brate, ne moli Bog, tu nije milosti Božije. I hod'mo veće: ovoga djeteta izgubismo mi. 
 STANIŠA: Što je ovdi ova vrjeća, Vukosava bijedna? Što će ovoj bit? 
 VUKOSAVA: Daj da vidimo što je unutra. Nu da' nožić, da odperemo. 
 GRIŽULA: Ah, u mrtve, brajo, ne tiči, 
 ne vad' noža, 
       zla ti koža; 
    pođi, pođi, 
       već ne dođi! 
 Oh, oh, oh! 
 VUKOSAVA: Bijedna, sjetna, tužna! 
 STANIŠA: Nesrjećan, što ovo bi? Bježi, Vukosava, nemani su! 
 
 
 ČETVRTI ČIN 
 Prvi prizor 
 DIJANA i MUDROS, VILE 
   
 DIJANA: Mudrosti, ti nam si zaspala! Tvoje spanje naš je rasap, naša poguba! Vidimo na ljuvenomu dvoru zlo naše, vidimo zlamenje - jedna je od našijeh vila uhićena! 
 MUDROS: Nemoj se čudit, božice Dijana, i Mudros ima svoga neprijatelja, a to je San; dođe: kadgodi ja njega dobudem [94] , a kadgod i on mene dobude. Tako se i zgodi vazda kagodi smeća. Zapnite, ako igda, sada Plakiru zamčicu, osvetite se! Iziće vas napuhan u oholasti, er je vilu uhitio, mnjeće da lisica ne može upasti u stupicu. 
 DIJANA: Brže jedna od vas s mrežom, a druga se skrij s lukom i strjelama; kad upade, da ga pritisnemo, te jeda se osvetimo zlomu krvniku. 
 TREĆA VILA: Ovo nas, gospođe, pripravne! Cvitje i vi, travice zelene, potajte našu mrježu i primite Plakira našega neprijatelja, da Plakiru platimo plakir koji je imao od robstva naše vile. Skrijmo se, sestrice! Kad udari u mrježu, ti otud, ja odovud, - tako ga i pritisnimo. 
 Drugi prizor 
 GRIŽULA u vrjeći sam plače. 
   
 GRIŽULA: Jaohi meni! [95]  Huda nesrjećo, gdi me dovede? Što ovo od meni bi? Što mogu ja sada? Koga da zovem, svezan u vrjeći, živ ukopan, živ ukopan?! Ovako svakomu budi tko se vili dava vezat; tko se vili dava za roba, u vrjeći svezan ostaje, da se od njega svak straši, da od njega svak bježi! Jao, od mene svak bježi! Ja sam umro, ja sam spirit, od koga svak bježi; ja sam nevoljan čovjek, ja meritam ovo i gore; ja ću veće zamuknut; ja sam umro, - umro sam, ne zovi me veće nitko! 
 Treći prizor 
 RADOJE i MIONA 
   
 
 
 
 RADOJE:   
 
 
 Mionice moja mila, [96] 
             vazda mi si draga bila. 
 
 
 
 
 MIONA:   
 
 
 Ti s' Radoje, oko moje: 
             tobom gledam, nu ti ne dam! 
          Hrabar mladi kupus sadi; 
             djevojka mu ručak nosi. 
          Djevojčici hrabar prosi: 
             "Daj to, djevo, zdravo t' živo!" 
          Ona veli: "I ne želi 
             što t' ne more, hrabro, biti". 
          Radoju t' mi ovo na čâs 
             ki mi obeća zlatan pojas. 
 
 
 
 
 RADOJE:   
 
 
 Mionica t' mi reče: "Rade", - 
             ka mi okom srce krade, 
          "bit ću, mladi hrabro, tvoja, 
             kad mi reče majka moja". 
          Majka veli mladu Radi: 
             "Daću, momu, Rade mladi, 
             ko mi 'e dvori i udvori". 
 
 
 
 MIONA: Radoje, za tu ti pjesan [97]  pô ove grudice. 
 RADOJE: Brižna ne hodila, čemu bi na paši bez tvoga Radoja? 
 MIONA: Sjetan ne hodio, čemu bi ti bez tvoje Mione? 
 
 
 
 RADOJE:   
 
 
 Miona Radi 
             tere Radi! 
 
 
 
 Na, polovicu ti [98]  ove brašnenice. 
 
 
 
 MIONA:   
 
 
 Mioni Rade 
             srce ukrade! 
 
 
 
 Radoje, hvala! - Kec, kozlići u žito! 
 Četvrti prizor 
 GRUBA i prijašnji 
   
 MIONA: Tko ovo ide ovamo? Ovo nam Grube. - Bijedna Grube, nađe li Dragića? 
 GRUBA: Moja Mione, tugu veliku nađoh! Uteče, ni ga veće vidjeh, ni ga veće nazrjeh, ni znam, tužna, što ću. 
 MIONA: Luda ti si i ti toliko se brižit! Ja bih tjerala po gori vjetrovuše. 
 GRUBA: Mione, da bi mi srce sa mnom bilo! Da je sa mnom, mirna bih bila. 
 RADOJE: Bijedna Mione, kad srce gori - gori; nije kamo tugu uteći. 
 MIONA: Idi! - Vaše tuge, sjetne žene, na ruke od ljudi došle. Raspiramo se i pridiramo se za njih, i još im smo krive. Tko ljudem vida obrok? Žene! Tko ih puđa od buha? Žene! Tko ih krpi? Žene! Tko im u kući radi? Ko im uprede i košulje kroji? Žene! Goli bi bez nas hodili; a nut, a nut kakvi su. Sjetni, da žene uteku od vas, ne biste li iscrkali od zime u buru? Nut ono kad vjerenica vjereniku kitu svije, i tamo u Dubrovniku, kako sam čula, vodicom od rusa i njekim prahom, koji toliko lijepo miriše, potrusi odzgara, da je jedna milos vidjet; a oni nam vazda tuge zadaju. A čula sam u Dubrovniku reku: "A ne rec' to prid ženami, a ne nauč' to žene!", kako da su njim žene papagali, da onoliko govore koliko ih uče; a: "Drž' žene na uzdi, ne daj im slobode!" Imali bi nas obuzdat i žvalo nam u čeljus stavit, da se davimo i da svezane stojimo i da njim ne umijemo ništa; a Bog zna tko je razumniji, bolji i svetiji, ali mi ali oni. Vodi im nevjeste u zlatu, u svili goni nevjeste, jeda im smo draže, morite [99]  babice učit nevjestu, kako bi vjereniku ugodile. Načinjamo se [100]  mi, začinji im u kolu, jeda bismo im ispravne bile; a mi, neboge, nigda im prave. Govi kako kokošica, budi pura kako golubica, ljubi draga svoga kako grličica, poj kako slavic - sve zaludu! A mi njim krive, a mi nesrjećne! Da su blagosovljene one stare žene [101]  što se pripovijeda da rekoše: "Pođ' s tozijem bogom toliko robstvo!" ter ti rekoše ljudem [102] : "Pođ'te zbogom, nećemo vas!" I uze svaka štit, kopje i sablju, i učiniše među sobom kraljicu i vojsku od žena. I počeše udarat na ljudi, i dobiše ljudi [103] ; i one tada bijehu, kako sad, koje vladaju gradove, a ljudi bijehu za ništa. Ma to dobro mi žene izgubismo, er zločesta jedna žena pođe se rvat s jednijem jačijem čovjekom od sebe, koji ju obali. Otole ženam pođe nazada, kako vi znate, na ukidovanje - brižne, vazda gubimo š njimi! Tako, moja Grube, zlo; a ja rekla sam ne bih se udala, da mi daju [104] . 
 RADOJE: Mione, znaš ka je? Hoć' se ne udat, tad neće ni svatovi po te doć, ni se će pjet, ni se će igrat. Ako ćeš plakat, plači; ako li ć' se veselit, Radoje je tvoj. 
 MIONA: Brižan Radoje, onjezijem slatkijem riječmi me veže, lisico! 
 GRUBA: Moja Mione, da bi meni Dragić bio kakav je Radoje, ja neboga sada ne bih tužila; a kad se sam njemu dala, veće sam njegova, a nijesam moja. 
 MIONA: Uda' se, da nijes' tvoja, - dobre pečenice! 
 RADOJE: Hodi sjemo, Mione! Uzmi ti mene, a da sam tvoj, a ti tvoja budi. 
 MIONA: Brižna Radoja što govori! Majčino je; za to s majkom govori, brajo! 
 
 
 
 RADOJE:   
 
 
 Miona želi, 
          a maja veli: 
          "Rade mladi, 
          Mioni dragi!" 
 
 
 
 MIONA: Tu, tu! [105] 
 GRUBA: Brižna Miona, puhala na vruć ukrop! 
 MIONA: Kozlići u žito! Kec, ovamo! Radoje, ne da'! Grube, pomozi! 
 RADOJE: Kec, ovamo! Vuk te ne uio! 
 Peti prizor 
 PLAKIR, zatim VILE 
   
 PLAKIR  (sam):  Plakir ima plakir od Plakira koji ima. Žuđenje, otac moj, kad vidje lov s kijema k njemu dođoh: "Ovako lovci valjaju koji ne samo s lovom se vraćaju doma, ma s lovom vrijednijem i s lovom dostojnijem hvale. Tko kad što ulovi, veselje mu je za oni dan; ma kad se vila ulovi, veselje je za mnogo dana". Ma tko je sada slavniji, čestitiji i veći od mene? Gdje su ove bijele vile, da im ukažem ovizijem lukom što je naša kripos. Otac mi je zaimao [106]  svoj luk, da se branim od vrlosti [107]  bijelijeh vila, koje neka dođu na Plakira i da se osvete. Jes! A neće izit, najliše kad ovi luk upaze, od koga boje li se, one t' najbolje znaju. Ma što ja ne idem naprijeda i od koga se bojim? Ajme, ajme! 
   
 Ovdi Plakir u zamčicu upade. 
   
 
 
 
 PLAKIR:   
 
 
 Plako tužan 
          osta sužan, 
          a, Ljubavi, tvoje strile 
          osvojiše bijele vile. 
 
 
 
   
 Vile ga hitaju. 
   
 
 
 
 PRVA VILA: 
 
 
 Stavi doli luk i strile; 
          takoj hoće bijele vile. 
 
 
 
 
 DRUGA VILA: 
 
 
 I vuk mnozih, brajo, ucvili, 
          a kadgodi i on procvili: 
          znat ćeš što je činit sile 
          i što 'e hitat bijele vile. 
 
 
 
 PRVA VILA: Sestrice, svež'mo ga za ovi dub; nije Plakira u naš dvor vodit, er sjen od Plakira bijelijem vilam može naudit. 
 DRUGA VILA: Svež'mo ga i zov'mo vile, da naučimo ovoga zlića što je hitat bijele vile i činit ih robinje [108]  gorušte Ljubavi. 
 PLAKIR: Tko je taj, čiste bijele vile, da se ne bi privario pri takoj ljeposti? Plakir je za plakir dat; a koga Plakir hita, taj je, što se reče, na plakir došao. Nisam zločinac, ma za plakir, bez koga vile čemu su? 
 PRVA VILA: Kad si Plakir, a mi da od Plakira plakir imamo. - Skoči, zovi druge, u ruci nam je neprijatelj, - da se osvetimo! 
 Šesti prizor 
 DIJANA, MUDROS i prijašnji 
   
 DIJANA: Mudrosti, naš hudi neprijatelj ovo je u našijeh rukah svezan! Upitaj Pravde kojijem bičem imamo ga frustat. 
 MUDROS: Pravde božice, osudi Plakira, neprijatelja čistih vila. 
 PRAVDA: Sud je moj, da Plakira bijele vile omrče, neka ostane grub, da se u nj veće nitko ne vara; i kako je zla srca, da je i crna obraza, i da ga u svoj dvor stave u tamnicu, i da zatvoren za sada tako stoji. Moj sud takoj hoće, i drugo za sad da mu se ne čini. 
 MUDROS: Dijana božice, oto sud Pravde. Uzmite crnu mas, crn mu obraz učinite, neka, kako srce ima gorko i grubo, da i obraz ukaže gork i grub. 
 DIJANA: Divice, čujete da mu se crn obraz učini? 
 
 
 
 PRVA VILA: 
 
 
 Obraz ti crn budi, kako su tva dila, 
             nepr'jatelju hudi od pričistijeh vila. 
 
 
 
 
 DRUGA VILA: 
 
 
 I crn ti taj pogled, kojijeme tolikoj 
             zadavaš tugu i zled mladosti lijepoj svoj; 
          budi crn i tvoj smih koji se s radosti 
             kaže lip, sladak, tih, a pun je gorkosti. 
 
 
 
 PLAKIR: Bijele vile, crna djela bijeloći vašoj ne dostoje se, da crna djela čine. Vi ocrniste plakira od svijeta. Plakir da je vam s radosti vazda izmiješan, a plakijerom da med i jad okušate a moj otac Žuđenje potvrdi ovi blagosov. 
 MUDROS: Božice Dijana, Plakir je platio svoj dug; nije ga veće tu držat. Da se zatvori u tvrdi zatvor, da Plakira vile veće ne gledaju, er Plakir svojim pogledom truje. 
 DIJANA: Hrlo, divice, povedite Plakira u tamnu tamnicu, da Plakir pozna kakvo je sužanstvo i tamnica od Plakira. 
 PRVA VILA: Dobrovoljno, božice! 
 PLAKO: Od sužanstva Plakirova da i vile plakir imaju: ma sužanstvo Plakirovo hoće još velik mir učinit među čistom Dijanom i među goruštom Ljubavi. A to je, er Ljubav večeras hoće združit Vlaha Sarkočevića svojom vjerenicom, a to se ne može učinit bez čiste Dijane; uvrću se, da mir među njimi učinim i da čistoća i ljubav od sada jedan bez drugoga nigda ne stoji i, bijele vile, veće Plako neće vaš neprijatelj bit. 
 DRUGA VILA: Plako, grub si: ne možemo te takoga gledat, a slatke tvoje riječi neće učinit da ti nijesi naš rob; i hodi veće! 
 PLAKIR: Plakir je s vami i s vami budi; a kad je s vami, od gruba lijep će bit. 
 
 
 PETI ČIN 
 Prvi prizor 
 DRAGIĆ i MIONA 
   
 DRAGIĆ: Bijedan Dragiću, išao za vilama, a tužan se tukao po pustoj gori i doli! Bijedan, za vilama, koje me uzeše, ter ni znam gdje sam ni kamo grem. Ah da mi je vjernu moju Grubu naći; š njom bih se domome vratio! 
 MIONA: Drago, tužan Drago, sjetna te izgubile [109]  i vile te uzele. Gruba se tuče, zove, a ne ima koga. Gdje se si izgubio? Onako li se djevojke puštaju? Ah, jeda za njome proplačeš, ter ti ju kigodi bolji junak ugrabi! Bijedan, što ti je pripalo ter od djevojke bježiš? 
 Drugi prizor 
 VUKOSAVA, STANIŠA i prijašnji, zatim GRUBA 
   
 VUKOSAVA: Ovo našega vilenika, Staniša. 
 STANIŠA: Maganjo, vileniče, kudije se tučeš? Gdje si stado ostavio? Kamo li si pošao? 
 DRAGIĆ: Ćaća, bijedan, sve mi je srce izdrto; ni znam gdje sam, ni kamo grem. 
 VUKOSAVA: Bijedna, ovo je dijete uzeto! Ne boj mi se, mile, hodimo doma, a Grube ti svega hrani [110] . 
 STANIŠA: Odro se je! Nut gdje se je ukuveočao! Za vilami je otišao. Gdi je živo, maganjo? - Mi smo krivi djeci! Damo u ruke imanje [111] : "Pođi, mile, budi dobar", a mile: "Ćaća, dobar ću bit", - kad tamo mile zlo i gore! Zaboravi kućnju koris, zaboravi ćaću, nu veli [112]  ... pušta se kako ždrijelo bez uža, udri u ludosti, slijedi vile koje uzimlju; a paka bijedni kad su rasuli dom: "Srce mi je izdrto!" pridrli se i odrli se, ne vratili se taki doma! - Maganjo jedna, ja te ću...! 
 VUKOSAVA: Nemoj ve, Stano, dobar će biti. Mladu je dano zgriješit; ma, kad zgriješi, da se pokaje. 
 MIONA: (Rasuta! Zaklat ga će, ako ga ima u ruke! A ovo i Grube, ako i ona ne ima kolača od maje [113] , ona čestita! Ja t' mi ću s strane stat.) 
 VUKOSAVA: A ovo mi ove moje skitaše! Gdje si pošla, gospo? Kamo si išla? 
 GRUBA: Dragića sam zvala. 
 VUKOSAVA: Zvala i ne dozvala, zvala te i ne dozvala se, veće ako ću ja bijedna! Nuta djevojaka sadanjijeh! U naše mlade dni, i stara sam bila, nijesam gospodara moga imenom zazvala; a u kući, koliko da nijesam ni vjerena bila, nijesam smjela vjerenika u oči pogledat i, kako od tuđega, od njega sam bježala; neg kad bi mi majka rekla: "Sjedi' tu!", tako bih zacrljenivši se i sjela, od srama ne bih znala ali uz majku sjedim ali uz vjerenika. A sada: Dragića mi je pošla po gori tjerat! Koji Dragić? Dragić je za vilami išao, a ti, sjetna pošla, hod' doma najbrže! Dragić neka tjera koga tjera. 
 DRAGIĆ: Bijedan! Tko se ne bi privario? Ne biješe vila neg sunce! I ako me je uzela, što sam ja kriv? Vile uzimlju ljudi [114] , a oni što će? 
 STANIŠA: "Uzimlju ljudi! Što će!" - Vukosava, idi s kćerom, a neka on ostane vilenik s vilama. 
 MIONA: (Tužan Dragić! Grubu mu uzeše! Sjetan vile tjerao!) 
 DRAGIĆ: Kudi mi Grubu vodite? Ja neću za vilam veće it. 
 VUKOSAVA: Doma, doma, tuge naše! 
 STANIŠA: Doma i ti, bijedo naša! 
 Treći prizor 
 MIONA, zatim RADOJE 
   
 MIONA: Brižna, nut kako pođe za njom, - ozdravi! A kad mu je ktješe odvesti, sjetan ne može trpjet da ne ide š njom. Zato se reče: "Što imam, ne marim; što ne imam, žudim; a pritio lonac, ne okusivši, zasića, a mledan [115] , i jedući, glad budi". Sad mu je Gruba mila, er mu je hoće uzet. 
 RADOJE: Mione brajo, vidje li? 
 MIONA: Rade, medu, što vidje? 
 RADOJE: Stignu Dragić Grubu i reče: "Moja si, mobme [116]  ć' sa mnom!" Mati jo' se nasmijeja i reče: "Hodite, starali se zajedno!", a Staniša reče: "Zato ću ti ja napit!" Ize mješčić i zaupi k meni: "Radoje, - reče - zdrav si!" Ja zahvalih i napih se. Mione, sada a mi? 
 MIONA: Uhit'mo se u dva igrat. 
 RADOJE: Da! Pak? 
 MIONA: Što maja reče, nijesam li ti rekla? 
 RADOJE: Da, pođ'mo ovako igrajući doma! 
 MIONA: Majde t'! Radoje da sviri priđe [117] . Ostaj zbogom tko piruje, a mi ovamo imamo posao. 
 Četvrti prizor 
 MUDROS i OPOSLOVNICA 
   
 MUDROS: Oposlovnice, moja vrijedna, moja časna, bez tebe ja Mudros što bih bila? Tobom živem, moja slugo vjerna; gdje ti dođeš, svudije si lijepo primljena. Dijana božica hoće da pođeš na ognjeni stan od Ljubavi. Istinom, tu ne primaju sluge od Mudrosti, tu se žive u raskoši; ma pođ' reci bogu od ljubavi, ako će Plaka, da on nam vrati čistu vilu, i reci mu: "Mir ti nazivamo, a i brijeme je da mira budući ti, Ljubavi, zvana na pir Vlaha Sarkočevića; a i Dijana je zvana, - nije ga s nemirom na taka veselja dohodit". Takoj reci i pođi veće. 
 OPOSLOVNICA: Da bude, gospođe, lijepo spravno; brzo i mudro da opravim što zapovijedaš. Koji ću put učinit, da brže prođem? Prit ću priko Dubrovnika i učinit ću se dubrovačka godišnica s kudjeljom, s motovjelom, s košicem na glavi. Ja Oposlovnica nijesam naučna zaludu stat: posao činim hodeći, sjedeći, ležeći, u noći, u dne kako i dubrovačke godišnice. Ma ja ne mogu kako i one tri posla ujedno činit: gospi se, gospodaru i susjedi objednom ozvat, peć varit, oko trpeze služit i menestrat sve u jedan čas. To ja ne umijem; ja svaki posao pose [118]  činim. Dobro mi stoji godišnicom se dubrovačkom učinit, er ja sve umijem, a i one sve nastoje umjet. U jutro u crjevjara idu za naučit crjevje krpit, a u svetac u tetaka za u razboj naučit pribijat; to, kad na svoj stan pođu, da sve umiju. Vidjeću kako one čine, kad prođem kroz grad, da i ja činim što i one čine; kad se vratim, da umijem spovijedat kako čine. 
 Peti prizor 
 OMAKALA i GRIŽULA 
   
 OMAKALA: Rasuta, sjetna, tužna u pustinju išla! Jedva sam s dušom utekla! Njeki divji čovjek [119]  dođe na me. Sjetna, pošla vilam posle opravljat: dušom mojom kako su ono sve nemani! Poslala me biješe navlaš, da bijedna zlo pođem. Blaženica me slobodi: ne znam ni kako utekoh onomu divjemu čovjeku! Jezus, abe Marija, neka krs učinim! Bijedna, da što mi je o moga remete? Da bi Bog dao da i on bude dobro pošao so onizijemi nemani. Sjetna, što je ova vrjeća ovdi? Bijedna, što je ovo? 
 GRIŽULA: Ah, ah, ne tiči u mrtve! S mrtvijem živi što imaju činit? 
 OMAKALA: Ružna, što čujem? Jao meni, što je ovo? 
 GRIŽULA: Brajo, brajo! 
 OMAKALA: Jao, gospodaru, gdje si? Gospodaru, jao meni! 
 GRIŽULA: Omake, Omakalice! 
 OMAKALA: Gospodaru, jao, umrijeh od straha! Gospodaru, gdje si? 
 GRIŽULA: Ovo tebi Omakao, ovo je tužan Omakao! Brajo, gdje si? 
 OMAKALA: Gospodaru! Jao, bijedna, gospodaru, gdje si? Ukaži mi se, er isčezoh od straha. 
 GRIŽULA: Ovo sam, brajo Omakalice, ovo sam tužan Omakao kao rob svezan! Slobodi me, moj medu slatki! 
 OMAKALA: Jao, jao, jao meni! 
 GRIŽULA: Jao, jao, jao meni! Jao meni! Ajme meni! 
 OMAKALA: Jao meni! Ajme meni! Što je ovo? Ajme meni! 
 GRIŽULA: Jao meni! Ajmeh meni! Jaohi meni! 
 OMAKALA: Ajme! 
 GRIŽULA: Omakalice, Omake, jaohi! Omake, ozovi mi se! 
 OMAKALA: Jaohi, tko me zove? Jesi li ti gospodar? 
 GRIŽULA: Jesam, Omakao sam, tebi sam gospodar. Brajo, mojijeh nevolja! Omake, ne boj mi se: brajo, ja sam. 
 OMAKALA: Jaohi, jesi li ti? Ne smijem. 
 GRIŽULA: Ah, ah, jesam! Riječ čuj! Omakalice, ti se si pripala? Ah, ah, ah, pristraših li te? 
 OMAKALA: Sjetna, u vrjeći? Ne smijem k tebi, - ti si neman! 
 GRIŽULA: Ah, ah, nijesam! Pripade li se, Omakalice brajo? 
 OMAKALA: Uh, tako rasuta! On je, jaohi! Tužna, tvrdo ti se pripala bijeh. 
 GRIŽULA: Ah, ah, ah, ah, pripala se biješe? Raju brajo, odveži to vrjećice. 
 OMAKALA: Bogme t' još ne smijem tu tegnut. 
 GRIŽULA: Omake, odveži, brajo! 
 OMAKALA: Bogme t' neću vragut ped. 
 GRIŽULA: Omake, Omakalice, odveži brajo! Omakalice, Omakalice, ah jao, Omakalice! 
 OMAKALA: Neću, neću to, neću! 
 GRIŽULA: Omakalice, ah, jaoh, Omakalice! Omakalice, jaoh meni! 
 OMAKALA: Sjetna ja ne došla u pustinju! Jao, jaoh, ah, ah! Gospo moja draga, čemu ja od tebe utekoh? 
 GRIŽULA: Ah, jaoh! Jao meni! Ah, jaoh meni, čemu sam živ? 
 OMAKALA: Ja bijedna ni znam što ću ni kudije ću! Ah, ah, ah, ah, ah! 
 GRIŽULA: Ah, ah, ah, ah, Omakalice, to li je pravo? 
 OMAKALA: To ti je de za vilam hodit! Tot tebi! 
 GRIŽULA: Ah, jaoh meni, Omake, Omakalice brajo! 
 OMAKALA: Što me omakaš [120] ? Pođ' vilu uzmi. Reče me uzet, pak nut nebogo! 
 GRIŽULA: Da te uzmem, brajo, ava, da te uzmem! Hodi ve, moja kokošice, moj medni celovu, moja golubičice, moja meka tugdjelice! 
 OMAKALA: Uh, a pak će rijet: "Idi! Bogme te ću!" - Sjetna jesi li ti? Još ne smijem. 
 GRIŽULA: Idi! Bogme, ako te uhiću [121] , dušolice! Uzalak na glavi odveži! 
 OMAKALA: Sjetan, kako si živ? Bijedna, nu ti ga! 
 GRIŽULA: Svjetlosti sunčana, svitlosti, zdrava budi, svijećo! Drag ti si, pogledu, mio ti si! Momice moja, tuge mi se sve od srca odkidoše, kad te vidjeh, moj veseli pogledu! Život mi si dala, tobom sam živ! Umro bijeh, otišao bijeh. 
 OMAKALA: Ah, i još ćeš rijet: "Mala ti har!" 
 GRIŽULA: Brajo, ne obrn'mo se veće ovdi. Ovdi nije našega stana; da' mi ručicu, medu moj: uzimam te za moju domaću; bjež'mo iz pustinje. 
 OMAKALA: Neću! Idi, ako mi neć' suknju učinit. Idi, bogme te ću! 
 GRIŽULA: Ih, ih, ah, ah, dušice moja, duša mi se vrati. U cokulah na bnetačku da veće ideš. 
 OMAKALA: Ah, ih, ah, a hoć' mi kupit? Idi! 
 GRIŽULA: Svega ti ću kupit! Ne gubimo bremena, hodimo, medovinice! Ovdi vile uzimlju. Vidjela si od mene što bijehu učinile. 
 OMAKALA: Ali ću se ja umorit grede. 
 GRIŽULA: A mi ćemo, brajo, na travici počihnut. [122]  - Goro zelena zbogom! Maškarate, zbogom! Svak veće prosti! Što umjesmo, činismo; a veće naprijed ni umijemo ni hoćemo, i nitko naprijed ne gub' riječi. I maškaratam, koliko za nas ki ovu smotrismo... 
   
 SVRHA 
 
 
 Rječnik 
 A 
 ali  - ili 
 ava  - uzvik: joj!, jao!, avaj! 
 B 
 bačkio  (gen.  bačkjela ) - malj kojim se nabija kudjelja, mala batina 
 bastah  (sr. lat.  bastasius ) - nosač 
 bisaci  - bisage 
 biti  - ubijati 
 Blaženica  - Gospa, Bogorodica 
 bnetački  - mletački, venecijanski 
 bokun  (tal.) - zalogaj, komad 
 boliti se  - žaliti, biti žao 
 božo  - božić, mali bog;  božo gorušti  - Amor (s ognjenim strijelama) 
 brašnenica  - poputina, vrsta jela 
 brašno  - hrana, jelo 
 brijeme  – vrijeme 
 brižan, brižna  - jadan, jadna (često kao uzrečica, poštapalica) 
 brižiti se  (za kim) - brinuti se za koga 
 brjeme  - teret, breme 
 bula  (tal.  bulla ) - raskokani kukuruz, neko bjelilo za pudranje 
 C 
 cklo  - staklo 
 cknjeti  - kasniti 
 ckvara  (tal.) - mast od juhe 
 cokula  (tal.) - drvena papuča 
 crjevja  - cipela 
 crjevjar  - postolar;  Među crjevjare  - ulica u starom Dubrovniku u kojoj su bile postolarske radnje 
 ctjeti  (prez.  ctim ) - cvasti, cvjetati 
 Č 
 čes  (gen.  česti ) - sudbina, udes 
 čestit  - sretan, blažen, slavan, bogat, svijetao 
 četati  - četkati 
 čičak  - uvojak kose poput čička 
 čičati  - namještati u gusto, npr. u kosu 
 čijem  - čim; dok 
 činiti se  - praviti se, pretvarati se 
 čuveta  (tal.  civetta ) - sova 
 Ć 
 ć'  - ćeš 
 ćaćko  - otac, tata 
 D 
 da  - pored danas običnih značenja još i: a, ali, nego, već 
 da'  - daj 
 dalek  - daleko 
 darov  - dar 
 davati  - podavati se kome (lasc.); prepuštati se 
 daž  - kiša 
 despet  (tal. mlet.) - prkos, inat;  na despet  - usprkos, za inat 
 Dijana  - starorimska božica lova 
 dilo  - djelo 
 divica  - djevojka 
 djetić  - mladić, sluga 
 djevojčica  - djevojka 
 djevojka  - sluškinja, godišnica (v.) 
 dobiti  (prez.  dobudem ) - svladati, pobijediti, dobiti 
 dohitati  - dohvatiti, dosezati 
 dohranjevati, dohranjivati  - čuvati za koga, dočekivati koga čim (usp.  hraniti ) 
 domaća  - žena, supruga 
 domome  - kući, doma 
 dospovidjeti  - dokraja ispričati 
 dostojati  - zavređivati, zaslužiti 
 dreselje  - žalost, tuga 
 drugovja  - drugi put 
 dub  - stablo, hrast 
 duša  - čovjek; dah, dušak;  dušom mojom  - duše mi, tako mi duše 
 dušolica  - duša od milja, dušica 
 dvaesti  - dvadeset 
 Dž 
 džilj  (tal.  giglio ) - ljiljan 
 E 
 er  - jer; da, kao da, budući da 
 F 
 frustati, frustavati  (tal.) - izbičevati 
 funjestra  (tal.  finestra ) - prozor 
 G 
 g  - k, ka 
    garofalak  - karanfilić, dem. od  garofao 
 godišnica  - seoske djevojke koje su gradski gospari uzimali za sluškinje u gradu, najčešće na godinu dana, dok se ne bi udale (usp.  godulja ) 
 godulja  - augm. od  godišnica  (v.) 
 gorušt  - goruć, vruć 
 gostarica  (novogrč.) - dem. od  gostara  (vrč, sklenka, boca) 
 govjeti  ugađati, ugoditi 
 govoriti od koga  - ogovarati koga, prigovarati kome 
 graćcki  - gradski 
 grem, greš, gre...  - v.  gresti 
 gresti  (prez.  gredem  i  grem ) - ići 
 grlo  - vrat 
 grub  - ružan, zao, loš, nevaljao 
 gruda  - sir, gruda sira 
 grudica  - dem. od  gruda  (v.) 
 gunj  - vrsta haljine 
 gustijerna  (lat.  cisterna ) - gustirna, bunar 
 guvernati (se)  (tal.  governare ) - čuvati (se), vladati (se) 
 gvozdjice  - dem, od gvozdje, željezo; sredstvo za pravljenje kovrča 
 H 
 har  - zahvalnost, milost; dar, korist 
 hitati  - hvatati, loviti 
 hitros  - mudrost (jedna od Platonovih "vrlina"), razboritost 
 hoć'  - hoćeš 
 hotjeti  - htjeti;  hotjeti dobro komu  - voljeti koga 
 hrabar, hrâbro  - junak; mladoženja, muž 
 hraniti  - čuvati; uzdržavati; hraniti 
 hrlo  - hito 
 hud  - zao 
 hudoba  - vrag 
 I 
 igrati  -  igrati rukom (rukami)  - dirati, pipati; tući 
 iskati  (prez.  ištem ) - tražiti, pitati;  iskati od nekoga  - propitivati se, pitati za koga 
 istinom  - doista, doduše 
 istom  - samo, tek 
 iti  - ići 
 izdrijeti, izdriti  (prez.  izdrem ) - silom ugrabiti; izderati 
 izeti  (prez.  izmem ) - uzeti;  izeti se od  - osloboditi se od, izmaknuti 
 iziti  (prez.  izidem ) - izaći, pojaviti se, popeti se;  iziti iz pameti  - pomahnitati 
 J 
 jâd  - otrov 
 jak  - kao 
 jeda  - eda, da, da li, zar 
 jur  - već 
 K 
 kako  - kao; kako 
 kami  - kamen 
 kantati  (tal.  cantare ) - pjevati 
 kaogodi  - kakogod, bilo kako, nekako 
 kigodi  - tkogod; netko, ponetko 
 kip  - tijelo, stas; lik, oblik; osoba 
 kô  - kako; koje 
 kofan  (tal.  cofano ) - kovčeg, drveni sanduk 
 kolač  - nagrada za dobru vijest 
 kolende  - dar koji se dobija na Božić ili za Novu godinu 
 komarda  (novogrč.) - dućan; mesarnica; klaonica 
 koret  (tal.  coretto ) - žensko odijelo, prsluk 
 korunica  - rozarij, molitva s krunicom ili kraliješom (brojenicom);  govoriti korunicu  - moliti prebirući kraliješ 
 koža  - život (u izrazu  zla ti koža ) 
 kraliješ  - brojanica, krunica za moljenje 
 kravajac  - dem. od  kravaj , vrsta kolača 
 kripos  - vrlina, snaga, ljekovita moć (o travama); jedna od platonskih "vrlina" 
 krs  - krst, križ;  krs učiniti  - prekrižiti se, prekrstiti se 
 ktjeti  - htjeti 
 kudi, kudije  - kuda 
 kuf  - labud 
 kundurica  (tal. mlet.) - sluškinja koja poslužuje u različitim kućama, tj. nije stalno zaposlena u jednoj kući; blebetuša, lajavica 
 Kupido  - bog ljubavi, Eros, Amor 
 kus  - komad; zalogaj 
 L 
 lakom  - škrt (pored običnog značenja) 
 larad  (gen.  larda , tal.  lardo ) - slanina 
 lasan  - lak 
 lijer  (grč.) - ljiljan 
    lijes  - šuma; drva 
 lipos  - ljepota 
 lisičiti  - varati, pretvarati se, ponašati se lukavo kao lisica 
 litra  - mjera za težinu; u Dubrovniku jedna oka iznosila je tri i pol litre ili oko 3680 g 
 loćika  (lat.  lactuca ) - vrsta salate 
 Lj 
 ljepos  - ljepota 
 Ljubav  - Amor, bog ljubavi 
 ljubi  - ljuba, draga 
 ljut  - hrid, litica 
 M 
 ma  - ali 
 mâ  - moja 
 maganja  (tal.  magagna ) - ludov, tko nije pri pameti (kao psovka) 
 maj  - uzvik; usp.  majde 
 majde  - zaista, baš 
 malo  - zamalo, umalo 
 manenik  - mahnitac 
 martorijo  (tal.  martorio, martirio ) - muka, mučeništvo 
 martorižati  (tal.  martorizzare ) - mučiti 
 mas  (ž. r, gen.  masti ) - boja za mašćenje 
 mavasija  - malvasija, vrsta vina 
 mečiti  - gnječiti, udarati 
 meće  – v.  metati 
 medovinica  - dem. od  medovina , od milja za djevojku 
 menestrati  (tal.  minestrare ) - služiti jelo na stol 
 meritati  (tal.) - zaslužiti 
 metati  (prez.  mećem ) - bacati;  metati se na koga čime  - bacati što na koga 
 minuti  - proći, mimoići 
 mješte  - mjesto, umjesto 
 mledan  - mršav 
 mniti, mnjeti  - misliti 
 momica  - djevojka (dem. od  moma ) 
 morač  - komorač (vrsta biljke) 
 motovio  (gen.  motovjela ) - sprava za motanje kudjelje 
 moz  (gen.  mozga ) - mozak, pamet 
 mriljulj  - ptica kos 
 mucnuti  - progutati, pojesti 
 mučati  - šutjeti 
 N 
 načiniti  - napraviti; popraviti; prirediti 
 nadvor  - vani, izvan kuće 
 nahoditi  - nalaziti 
 najbrže  - smjesta, odmah 
 najliše  - osobito, najviše 
 napiti  - nazdraviti 
 naprijeda  - unaprijed; dalje; naprijed 
 naredba  - red 
 nauzdano  - pouzdano 
 navlaš  - hotimice, namjerno 
 nebog  - ubog, jadan, siromašan 
 nebogo  - uzrečica: jadan ne bio 
    neć'  - nećeš 
 neg  - nego 
 nespanje  - nesanica 
 nezdrav  - bolest 
 nî  - nije 
 nut, nuta, nuti  - nu, gle, vidi 
 Nj 
 nje  - njezin (njezina, njezino); njih 
 njih  - njihov (njihova, njihovo) 
 O 
 obeseliti  - obradovati 
 obići  - obuzeti, osvojiti, snaći, ogledati, razgledati (pored običnog značenja) 
 objednom  - zajedno, u jedan put, odjednom 
 oblakomiti se  - postati lakom, postati škrt 
 obraz  - krinka, maska 
 obslužiti  - izvršiti, ispuniti zapovijed 
 odkle  - otkad, otkako; odakle 
 odpraviti  - uputiti 
 odsela  - odsad 
 odzgara, odzgora  - odozgo 
 oglušati  (prez.  oglušam ) - ne mariti za što, oglušiti se 
 ohajati  - ostaviti 
 ohoditi  - ostaviti 
 oholas  - oholost 
 ohšubra  - papuča, cipela od pluta (prema  šuvar,  pluto) 
 omrčiti  - nagaraviti 
 ondi  - onamo 
 oni  - onaj 
 oposlovnica  - žena koja radi, marljiva žena 
 opraviti  - učiniti, obaviti, popraviti, naknaditi 
 opuđati  - očistiti od buha ili od ušiju 
 orlak  – orao, orlić 
    oslas, oslasta  - nalik na osla, tj. magarca 
 oslica  - magarica 
    otiti  (prez.  otidem ) - otići 
 oto  - eto 
 otole  - odakle, otud; otada 
 ovdi  - ovdje, ovamo 
 ovi  - ovaj 
 ovjezijem  - ovima 
 ovo  - evo 
 ozreti se  (prez.  ozrem  i  ozrim ) - obazreti se, osvrnuti se, pogledati 
 P 
 paganio  (gen.  paganjela , tal. mlet.  faganelo ) - ptica konopljarka 
 pak, paka  - poslije, opet, zatim 
 pametovati  - pamtiti, držati u pameti 
 pantufa  (tal.  pantofola ) - papuča 
 papagao  (gen.  papagala , tal.) - papiga 
 pasti se  (lat.  pascere , tal.  pascersi ) - hraniti se, naslađivati se;  vjetrom se pasti  - zaluđivati se 
 pazmati  (tal.  spasimare ) - klonuti, malaksati 
 peča  - komad 
 pečenica  - udavača; pečenje 
 pečiti  - ugristi 
 ped  - pedalj 
 pengati  (lat.  pingere ) - slikati, bojiti, kititi 
 pirnik  - gost na piru 
 pítati  - tražiti, moliti 
 pjesan  - pjesma 
 pjeti  (prez.  pojem ) - pjevati; pjevati misu 
 plah  - plašljiv; brz, hitar 
 plakijer, plakir  - naslada, užitak, radost;  Plakir  - sin boga ljubavi (Kupida) 
 Plako  - dem. od  Plakir  (v.) 
 pločica  - stupica za ptice 
 pobjed  - poslije podne, po objedu 
 podbiti  - ščepati, uhvatiti, ugrabiti 
 poguba  - propast 
 pokli  - pošto, nakon što, jer, budući da, dok, kad 
 polača  (lat.) - dvor, kuća 
 pomiliti  (koga) - smilovati se (kome) 
 pomučati  - za čas umuknuti 
 pose  - napose, posebno 
 potajati  - sakriti 
 povidati  - pomusti, izmusti mlijeko 
 poznati  - spoznati, uvidjeti 
 pozor  - pogled 
 pozreti  (prez.  pozrem  i  pozrim ) - pogledati, ugledati 
 praviti  - govoriti, pripovijedati 
 prc  - uzvik od prdjeti, ide uz uzvik maj ( maj prc ) 
 pribijati  -  pribijati u razboj  - tkati 
 pribiti  (prez.  pribudem ) – koristiti 
 prid  - pred 
 pridati, pridavati  - predati, predavati;  pridati se  - predati se 
 pridirati se  - kilaviti se, trapiti se, mučiti se 
 priđe  - prije 
 primetak  - priložak vezivu, prišiven vez na vez 
 pripasti se  - prepasti se, prestrašiti se 
 pripijevati  (koga ili što) - pjevajući slaviti nekoga ili nešto 
 priporučiti se  - preporučiti se 
 pristajati  -  pristajati kome k tuzi  - rastuživati koga, povećavati kome muke 
 pristaviti  - staviti na vatru da se kuha 
 priti  (prez.  pridem ) - doći 
 pritio  - debeo; mastan; plodan, rodan, obilan 
 prjesnačić  - dem. od  prijesnac , vrsta kolača 
 proć  - prema, protiv 
 prolog  - uvod u komediju; glumac koji ga govori 
 prova  (tal.) - kušnja 
 puđati se  - čistiti se od nametnika, buha i sl. 
 pundurilja  (lat.) - pastirsko jelo od ostataka rastopljena maslaca 
 pur  (tal.  puro ) - čist 
 purgatorijo  (lat.-tal.) - čistilište 
 puštenica  - raspuštenica; godišnica koja mijenja gospodara 
 R 
 radati se  - radovati se 
 rasčinjati  - uništiti, uništavati 
 raskoša  - uživanje, naslada 
 raspirati  (prez.  raspiram  i  raspirem ) - razdirati 
 raspredanca  - raspredanje, dug razgovor 
 rasut  - "(obično samo u ženskom rodu), kao neka uzrečica kojom ženska osoba sama za sebe kaže da je zaboravljiva, rastresena, jadna, bijedna, nepažljiva" (B. Klaić) 
 razaprati  - rasparati, rasporiti 
 razboj  - tkalački stan;  pribijati u razboj  - tkati 
 razdrpiti  - razdrijeti, razderati, raskomadati 
 razgovor  - utjeha, nada, spas; radost, slast; šala, zabava (pored drugih značenja) 
 razgovorak  - utjeha (dem. od  razgovor , v.) 
 razgovoriti  - zabaviti, utješiti 
 razlik  - različit 
 razlog  - razbor, razumnost 
 remeta  (tal.  eremita ) - pustinjak, redovnik, isposnik 
 respirati  (tal.  respirare ) - odahnuti 
 rigulet  (tal.  regoletto, rigoletto ) - vrsta ženske kapice ili poculice; zvao se i kličak, nosile su ga dubrovačke vladike 
 rijeti  (prez.  rečem ) - reći 
 rozica  - ružica, dem. od  ruža  (tal.  rosa ) 
 ručak  - doručak 
 ruka  -  igrati rukami  - pipati; udarati 
 rusa  (lat.-tal.) - ruža 
 rusat  - ružični, ružin (npr.  vodica rusata ) 
 S 
 salac  (tal.  sollazzo , provans.  solatz ) - zabava, naslada, užitak; u trubadurskoj lirici: ugodna razonoda 
 sapinati  - skopčavati, stezati 
 scijeniti  - cijeniti, poštovati; smatrati, držati 
 senjao  (tal.  segnale ) - znak 
 sentati  – istući 
 shranjenje  - spas 
 sila  - silovanje;  činiti silu  - silovati 
 sion  - silan, moćan 
 sjemo  - ovamo 
 sjetan  - tužan, nesretan, jadan, bijedan 
 skitaša  - skitnica 
 skroveno  - kriomice 
 slatkosmjeh  - koji je slatka smijeha, koji se slatko smije 
 slavic  - slavuj 
 sloboditi  - oslobađati, izbavljati, rješavati, spasiti 
 smeća  - smutnja, nered; svađa; nesreća 
 smijejati se  (od čega) - smijati se (komu) 
 snaći  - naći 
 so  - s, sa 
 spijati  (tal.  spiare ) - uhoditi 
 spik  - (možda) lavanda (tal.  spico, spigo ) 
 spirit  (lat.-tal.) - duh 
 spjeniti  - skinuti pjenu (u loncu kad se kuha juha) 
 spomenovati se  - sjećati se 
 spovidjeti  (prez.  spovijem ) - pripovjediti, opisati 
 sprava  - priprava, priprema 
 spravan  - spreman 
 spraviti se  - spremiti se 
 srčan  - bliz srcu, drag, mio; brižljiv, revan, vatren 
 staglin  - češljugar 
 stan  - pored danas uobičajenih značenja: rod, obitelj; boravište; služba (djevojke godišnice) 
 staniti se  - nastaniti se, smjestiti se 
 starati se  - starjeti 
 stati  - boraviti, prebivati, stanovati, biti 
 staviti  - dati se na što, uznastojati oko čega 
 stril  - strijela 
 su  - s, sa 
 sužan  - zasužnjen, zarobljen 
 svita  - tkanina, odjeća, sukno 
 svrha  - kraj, konac 
 svudije  - svuda 
 Š 
 škatulica  (tal.  scatola ) - kutijica 
 štogodi  - nešto, štogod 
 T 
 tač  - tako 
 tartara  - vrsta slatkiša 
 tegnuti  - taknuti, dirnuti 
 ter, tere  - a, pak 
 tisknuti  - potisnuti, izgurati 
 tja  – ča, odavle, dalje 
 tjeriti  - progoniti 
 tjezijeh  - tih 
    tobolac  - kesa za novac;  vrći se tobocem  - baciti tobolac; odriješiti kesu, platiti 
 toli  - tako 
 tolicijeh  - tolikih 
 tot  - neka; tada, onda; dakle, jamačno 
 tračić  - dem. od  trâk  (v.) 
 trâk  - remik, vlačnik, uvlaka, gaćnik, vezica (o ženskoj odjeći ili obući) 
 trator  - tratinčica 
 trijeba  - potreba, nužda;  trijeba je  - potrebno je 
 trpeza  - stol 
 truđahno  - teško, naporno 
 tući se  - potucati se, skitati se, lutati (pored ob. značenja) 
 tuga  - nevolja (pored običnog značenja) 
 tugdjelica  - dem. od  tugdjela , jastučak, blazinica 
 tuženje  - tuga 
 tužica  - tuga 
 U 
 ugoditi  - udovoljiti, prilagoditi se; dopustiti 
 uhiću  - uhitim (v.  uhititi ) 
 uhititi  - uhvatiti 
 ukazati  - pokazati, otkriti 
 ukidovanje  - pad 
 ukrop  - juha od rasola 
 ukuvečiti se  - postati  kuveo , uvenuti 
 uljesti  - ući 
 umiljen  - ponizan 
 umjetelan  - pametan, razuman, uman; vješt, umješan, spretan, koji umije 
 upaziti  - opaziti, vidjeti 
 upiti  (prez.  upijem  i  upim ) - vapiti, zazivati pomoć 
 upustiti  - propustiti, pustiti 
 ures  - ljepota 
 usion  - silan, silovit, jak, moćan 
 utezati  - biti težak, vagati, težiti 
 uvrći  (prez.  uvržem ) - uvući, ući, uljesti 
 uza  - uže 
 uzdarov  - dar za dar, uzdar, uzdarje 
 uzdvignuti  - podići 
 uzeti  - opčarati (pored običnog značenja) 
 uzma  - sablast, prikaza; uzetost; tajanstvena moć 
 uzriti  (prez.  uzrim ) - pogledati 
 V 
 vaj  - jad; uzvik: jao! 
 valjati  (tal.  valere ) - vrijediti 
 varen  - kuhan 
 variti  - kuhati 
 vas  - sav 
 ve  - rječica s najrazličitijim značenjima: li, ded, daj, baš 
 već, veće  - više 
 vetah, vethi  - star 
 vidati  - spremati, pripremati (npr. obrok) (pored običnog značenja) 
 vidjenje  - obličje, vid, prilika 
 viđu  - vidim 
 vijek  - uvijek; uz negaciju: nikad 
 vik  - uvijek; uz negaciju: nikad 
 vil  - vila 
 vijola  (tal.) - ljubica 
 vjetar  - ispraznost, neozbiljnost (pored običnog značenja);  pasti se vjetrom  - zaluđivati se (v.  pasti ) 
 vlah  - pastir, seljak 
 vlahinjica  - pastirica, seljanka 
 voh  - uzvik: o 
 vota  (tal.) - put, krat;  jednu votu  - jedan put 
 vragut  - cigli;  vragut kus  - nimalo, nikako;  vragut ped  - ni pedlja 
 vratiti se  - doći k sebi, osvijestiti se 
 vrći  (prez.  vrgnem ) - baciti 
 vrh  - iznad, ponad; na; o 
 vrli  - jak, žestok, okrutan 
 vrlos  (gen.  vrlosti ) - okrutnost 
 vrtjeti se  - kretati se, motati se (oko koga ili čega) 
 Z 
 zabiti  (prez.  zabudem ) - zaboraviti 
 zač  - zašto; jer 
 začinati, začinjati  - zapjevati 
 zagovoriti se  - zapričati se 
 zaimati  - uzajmiti 
 zapinati  - postavljati zamke 
 zapletanca  - zapletaj 
 zaupiti  - zavapiti, zazvati 
 združiti  - postići, dobiti, steći, spojiti 
 zlamenje  - obilježje, znak 
 zled  - ozljeda, rana 
 zlić  - zločinac 
 zločes  (gen.  zločesta ) - slab, loš 
 zračan  - dobra izgleda, zdrav 
 zvirenje  - zvijeri 
 Ž 
 živo  - stado, blago, životinje 
 žuber  - pjevanje ptica, žubor 
 
 
 Bilješka o autoru 
 Marin Držić 
 (Dubrovnik, 1508. - Venecija, 2.5.1567.) 
   
 Dubrovački renesansni dramatičar i pjesnik Marin Držić izuzetna je pojava u povijesti europske drame. Unatoč tome što je stvarajući na "malom" jeziku ostao izoliran, jedan je od najistaknutijih europskih komediografa renesanse i manirizma. 
   
 Rođen je u brojnoj pučkoj obitelji koja se bavila trgovinom. Njegova obitelj u 14. stoljeću je izgubila plemstvo, a u Marinovo vrijeme upala je u ozbiljne novčane probleme. 
 Držić se školovao u rodnom gradu. Godine 1526. preuzeo je mjesto rektora crkve Svih Svetih na koje je njegova obitelj imala nasljedno pravo, a 1538. godine postavljen je za katedralnog orguljaša. U to vrijeme dobio je nadimak Vidra. Iste godine uz novčanu potporu Senata odlazi na studij, najvjerojatnije filozofije, književnosti i kanonskog prava u Sienu. Tijekom studija bio je izabran za studentskog prorektora, što je vrlo ugledna funkcija. Uz Držićeve studentske dane u Sieni veže se i skandal oko njegovoga sudjelovanja u izvedbi neke nepoznate komedije 1542. godine. Takve su predstave bile zabranjene, pa je Držić kažnjen ukorom. 
 U Dubrovnik se 1545. godine vratio bez diplome. Nakratko je izbivao iz Dubrovnika kada je u razdoblju od 1545. do 1546. u dva navrata stupio u službu, isprva kao sobar, a zatim kao tumač, austrijskog grofa C. Rogendorfa, kojeg napušta uvidjevši stvarne motive grofova putovanja u Beč i Carigrad (izdaja). Godine 1550. se zaredio, ali nije si priskrbio materijalnu sigurnost, pa je 1553. godine prihvatio službu pisara u uredu soli. Krajem 1562. godine, vršeći dužnost nadbiskupskog kapelana, boravio je u Veneciji, gdje je, uz kraći boravak u Firenci (1566) i Dubrovniku (1563-1564), ostao sve do smrti. Godine 1566. predao je toskanskom vojvodi Cosimu I. Mediciju urotnička pisma u kojima ga moli za pomoć u rušenju nesposobne i autokratske dubrovačke plemićke oligarhije i uspostavljanje zajedničke pučke i plemićke vlasti, na koja nije dobio odgovor. Od 1938. poznata su četiri takva Držićeva pisma, a godine 2007. u firentinskom arhivu pronađeno je još jedno pismo koje o cijelom slučaju daje dodatne korisne informacije, te dokazi da je Cosimo Medici pisma zaista pročitao i komentirao sa svojim tajnikom, ali nije bio oduševljen Držićevim prevratničkim planovima. 
 Umro je u Veneciji sljedeće godine, gdje je i pokopan u bazilici Sv. Ivana i Petra. 
 Iako najčešće neshvaćen od suvremenika, Držić je primio nadgrobne pohvale M. Vetranovića, S. Bobaljevića i M. Monaldija. 
   
 * * * 
   
 Držićeva uglavnom ljubavna lirika, uz iznimku nekoliko nadgrobnica i poslanica, petrarkističkim stilskim i sadržajnim inventarom uzdaha i poljubaca veliča ljepotu odabranice, čime se nastavlja na domaću pjesničku tradiciju (Šiško Menčetić i Džore Držić, na koje se kao uzore i poziva). Riječ je o pjesmama objavljenim 1551. godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi . Držićevim pjesmama u toj su knjizi pridodani i dramski tekstovi u stihu:  Novela od Stanca  i  Venere i Adon.  Vjerovalo se da je to izdanje izgubljeno, ali je senzacionalnim otkrićem 2007. godine u Milanu (Biblioteca nazionale Braidense) ustanovljeno da je Držić te godine zapravo tiskao ne jednu, nego dvije knjige kod dva različita mletačka tiskara. Puni naslov druge knjige je  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi,  zbog čega se također utvrdilo da je  Tirena  odigrana godinu dana ranije nego što se to do tada smatralo, po nekim mišljenjima i prije  Pometa . Ista su djela, ali u jednom svesku, ponovno tiskana u Veneciji 1607. i 1630. godine, treće izdanje pod zajedničkim naslovom  Tirena. 
 Spomenute drame, uz  Hekubu , preradbu Dolceova prepjeva Euripida, i dramu  Grižula  (ili  Plakir ), kojoj nedostaje izvorni naslov, čine korpus Držićevih cjelovitih sačuvanih drama. Komedijama  Dundo Maroje  i  Skup  nedostaje završetak ,  komedijama  Tripče de Utolče  (ili  Mande ) i  Arkulin  početak ,  a  Džuho Kerpeta  i  Pjerin  sačuvani su tek u fragmentima, dok je  Pomet  poznat samo prema naslovu i nekoliko elemenata sadržaja koji se spominju u  Dundu Maroju . Djela koja Držić nije uključio u tiskano izdanje iz 1551. godine sačuvana su u rukopisima, od kojih je najpoznatiji tzv. "Rešetarov rukopis" koji je nastao sredinom 16. stoljeća i čuva se u Karlovom sveučilištu Pragu. Taj rukopis sadrži sve Držićeve drame osim  Tirene  i  Hekube . 
 Držićeve pastorale i komedije, te tragedija  Hekuba , nastale su i izvedene za vrijeme autorovog boravka u Dubrovniku u razdoblju od 1548-1559, dakle u periodu od svega 11 godina, kada je autor bio već četrdesetogodišnjak. Izvođene su u pravilu u "brijeme od poklad", na javnim prostorima kao što su trg "prid Dvorom" ili vijećnica, ili u privatnim kućama, na pirovima. Držić je pri tom vjerojatno bio kazališni organizator i redatelj, a u nekim je predstavama možda i sam sudjelovao (premda potvrde nema, možda ga je u tome spriječio njegov svećenički poziv). Poznate su nam pučanske i plemićke družine koje su ih postavljale: družine Pomet, Gardzarija, Njarnjasi, družina od Bidzara. 
 Izgubljeni  Pomet  izveden je 1548. godine,  Tirena  također 1548. "prid Dvorom", kada je predstavu prekinula bura (prema novim saznanjima to se možda dogodilo i prije izvedbe  Pometa ), te opet 1551. na piru Vlaha Držića, zajedno s pastoralom  Venere i Adon .  Novela od Stanca  prikazana je 1551. godine na piru Martolice Džamanjića, iste godine kad i  Dundo Maroje , koji je trebao biti postavljen na trgu ispred vijećnice pred širokim auditorijem, ali je, po svoj prilici zbog loših vremenskih prilika, izvedba premještena u staru vijećnicu. Postavila ga je pučanska Pomet-družina, ista ona koja je igrala  Pometa . Vlasteoska družina Gardzarija 1552. godine izvodi komediju  Pjerin ,  Džuho Kerpeta  izveden je 1554. na piru Rafa Gučetića,  Skupa  je družina Njarnjasi igrala vjerojatno 1555. godine na piru Saba Gajčina, 1556. godine na piru Vlaha Sorkočevića prikazuje se  Grižula , dok je tragedija  Hekuba , nakon dviju zabrana 1558. godine, prikazana 1559. godine. Za ostala djela, komedije  Arkulin  i  Tripče de Utolče , nema točnih podataka o vremenu i mjestu izvođenja. 
 O načinu izvedbe gotovo uopće nema sačuvanih podataka, pa znamo samo ono što se može doznati iz prologâ, didaskalija i drugog u samim tekstovima. Na primjer, u Prologu  Dunda Maroja  spominju se "arkiteti", scenski majstori. Držić je bio vješt glazbenik, pa je moguće da je glazbenu pratnju, koja se spominje u tekstovima, pisao sam. Ženske likove glumili su muškarci. 
   
 Boraveći u Sieni Držić je upoznao u to vrijeme živu kazališnu praksu u Italiji. U 16. stoljeću kazalištem dominira tzv. eruditska komedija (Ariosto, Bibbiena, Machiavelli), koja se oslanja na antičke uzore, u prvom redu Plauta i Terencija, te osobito popularna pastorala. Držić je u Sieni je mogao gledati jednu družinu koja je osim pastorale njegovala i seosku lakrdiju (farsu), grubo ismijavanje seljaka iz okolice grada. U prologu  Skupa  navodi da Plauta čitaju i djeca u dubrovačkim školama, pa je sigurno da ga je i sam dobro poznavao u izvorniku. Međutim, Držić iz svega toga gradi vlastitu, izvornu poetiku, koja se samo dijelom oslanja na uzore, te je njegovo djelo obilježeno višeslojnošću, kao i sinkretizmom svih tih različitih tradicijskih i žanrovskih sustava. Držić među prvima u našoj književnosti u potpunosti afirmira svjetovnu dramatiku, a najveći je otklon od tradicije životna adaptacija uzora na stvarnu, živu dubrovačku sredinu. 
   
 Kako je već rečeno, pastorale su bile izrazito popularne u Italiji u to doba, pa ih je i u Dubrovniku, prema Držićevom svjedočenju, publika jako voljela. Radnja pastorala popraćena je pjesmom i plesom, uz sretni završetak. Držićeve pastorale inovativne su u tome što se u njima isprepliću sentimentalno-idilična, mitološka komponenta i komično-realistična komponenta preuzeta iz seljačkih farsi, to jest, iz doticaja likova priprostih seljaka iz dubrovačke okolice i fantastičnih stvorenja proizlazi osobit komični efekt. Seljački običaji, živopisni govor, mentalitet, folklorni elementi, seljačka jednostavna razboritost vrlo su vjerno preneseni, a Držićevi seljaci razlikuju se od seljaka u farsama koje je gledao u Sieni po tome što su simpatični. 
   
 Već prva Držićeva pastorala,  Tirena , znatno odstupa od konvencija žanra suprotstavljajući središnjem motivu ljubavi i ljubavnim jadima "pastijera" i vila realističnost i komičnost seljaka koji su uvučeni u fantastična zbivanja. Držić kroz niz priprostih vlaha (priglupi i zaljubljeni Miljenko, njegova majka Stojna, stari konzervativni Radat koji je isprva kritičan prema ljubavi, da bi postao žrtvom njezine strelice, kao i simpatični vlaški dječak Dragić koji prolazi na isti način) ne propušta prigodu iznijeti kritiku obijesne mladosti, ljudskih mana i iskvarenosti gradske sredine. Zanimljiv je i prolog, u kojemu govori o svojoj poetici, uzorima i dubrovačkoj pjesničkoj tradiciji. 
 Tirena  je u svoje vrijeme bila iznimno popularna: igrana je dva puta (1548. i 1551.), te je u 16. i 17. stoljeću nekoliko puta tiskana. Međutim, Držić je od strane svojih neprijatelja optužen za plagijat neke Vetranovićeve pastorale koja nam danas nije poznata, a od napada ga je branio Vetranović sam ( Pjesanca Marinu Držiću u pomoć ). 
 Pastorala  Venere i Adon  opet suprotstavlja fantastični i realistični svijet, ali na nešto drugačiji način: seljaci se ne upliću izravno u radnju na fantastičnom planu, nego je samo promatraju, čude se i straše. I u ovom se djelu suprotstavljaju selo i grad, bogatstvo vlastele i zdravi seoski moral i pamet, ali i glupost. 
   
 U komedijama je Držić mnogo situacija i likova preuzeo iz antike (u prvom redu Plaut, te Terencije) te talijanske renesansne eruditske komedije, ali ih je obradio sasvim originalno i vrlo uspješno prenio u lokalnu sredinu. Osim na klasičnu i renesansnu talijansku komediju, Držić se u izboru tema povremeno oslanja i na novelistiku (Boccaccio). Satirički odnos prema vlastitoj sredini, te prikrivena ili otvorena politička kritika, osobito u Prologu Dugog Nosa, ali i u iskazima drugih likova u  Dundu Maroju  (Pomet, Tripče) i u drugim komedijama, ponajviše u  Skupu , upravo je najveća Držićeva inovacija i posebitost u komediografskom opusu. 
   
 Prva Držićeva komedija, odnosno farsa sa elementima pastorale,  Novela od Stanca , sasvim je izvorno djelo. Za razliku od kasnijih komedija, pisana je u stihu. U svega 316 stihova, dvostrukorimovanih dvanaesteraca, Držić je sastavio skladno i efektno remek-djelo, "najsavršenije djelo dubrovačkog komediografa" (Čale), u kojemu je stih vješto prilagođen svakodnevnom govoru i postizanju komičnog efekta. 
 Najslavnija i u novije vrijeme najprikazivanija Držićeva komedija je  Dundo Maroje , vrlo opsežna i dramaturški složena, s velikim brojem, čak tridesetak, najrazličitijih likova, "našijenaca" i stranaca. Radnja je smještena u Rim, a središnji su motivi novac i sukob rastrošne mladeži i konzervativne i škrte starosti. Novac je ključni pokretač zbivanja, zbog kojega se otac odriče sina i spreman je na obračun s njim, i obrnuto. Držić oštro kritizira sveopću pokvarenost i lakomost. Za razumijevanje  Dunda Maroja , kao i Držićevog djela u cjelini, ključan je Prolog Dugog Nosa, u kojemu Držić iznosi utopijsku viziju i snažnu kritiku dubrovačkog društva. Sposobne sluge Držić suprotstavlja lakomim gospodarima, a inteligenciju gluposti. Intrige vodi Pomet, "lice koje najlucidnije misli na Držićevoj sceni", lik "deklasiranog, duhovitog izješe i žicara, tavoliza i ojađenog beskućnika ... teška i složena figura" (Jeličić). 
 Džuho Kerpeta  sačuvan je samo u izvacima koje je u 18. stoljeću zapisao Đuro Matijašević i iz sačuvanog se ne može mnogo zaključiti. Po svoj prilici riječ je o pastirsko-mitološkoj komediji, odnosno parodiji. 
 Komedija  Skup  je prerada Plautove komedije  Aulularia  ( Tvrdica, Škrtac, Ćup ), ali samo u okvirnom zapletu, a zapravo je opet riječ o izvornoj, Držićevoj "najdubrovačkijoj komediji" (Čale), u kojoj se žigoše najkarakterističniji porok obogaćene Dubrovačke Republike - škrtost. Novac, konstanta gotovo svih komedija, ovdje je u središtu, a "tezoro" (blago) je ključni termin koji se stalno ponavlja. 
 Komedija  Tripče de Utolče  sačuvana je bez prologa i početka, pa ne znamo kad je izvođena, a nije sačuvan ni naslov, pa se po glavnom ženskom liku naziva i  Mande . Radnja, koja se temelji na nekoliko Boccacciovih novela iz  Dekamerona , smještena je u Kotor.  Tripče de Utolče  je u odnosu na  Dunda Maroja  i  Skupa  manje pretenciozna komedija, koja nema dublje radnje. To je "vedar splet smiješnih prizora koji se temelje na izrazitim scenskim obratima, na komici situacije" (Čale). 
 O  Arkulinu  se također malo zna, jer ni ovdje nije sačuvan prolog. To je jednostavna komedija nalik na  Tripče de Utolče , sačinjena konvencionalno, koja se najmanje odmiče od Plauta i Terencija, te talijanske komedije  erudite . 
 Pjerin  je napisan prema predlošku Plautove komedije  Menaechmi , o dva identična brata blizanca, zbog čega dolazi do brojnih komičnih situacija. Obzirom da je sačuvana sasvim krnje, ne može procijeniti u kojoj je mjeri Držić antički uzor adaptirao na dubrovačku sredinu i koliko je u tome uspio. 
   
 Hekuba  je jedina Držićeva tragedija, prerada Euripidove  Hekabe  prema Dolceovom talijanskom prijevodu. U devetnaestom stoljeću smatrali su je Vetranovićevom, dok je Petar Kolendić nije pripisao Držiću. Držićevo autorstvo potvrdio je pronalazak još jednog rukopisa  Hekube  u Šibeniku. Držić u ovoj tragediji iznosi prikriveni obračun s dubrovačkom vlašću, zbog čega je dva puta zabranjeno njezino prikazivanje - odnos vlasti i obespravljenosti, glupost moćnih i mudrost obespravljenih aluzija su na aktualnu političku situaciju. Hekuba je vrlo dorađeno djelo, kojemu je, čini se, Držić posvetio najviše vremena, sastavljeno u dvostrukorimovanom dvanaestercu (kao i druga djela u stihu) i simetričnom osmercu.  Hekubom  se ujedno Držić najviše udaljava od renesanse i približava poetici manirizma. 
   
 Premda je ostao izoliran od matice zbivanja, u prvom redu zbog jezika, Držić je izuzetna pojava u povijesti europske drame, jedan od najistaknutijih europskih komediografa renesanse i manirizma, no tek u novije vrijeme međunarodna književna povijest prepoznaje njegovu vrijednost. Često anticipira kasnije trendove, uvodi nove književne i kazališne postupke, te u mnogočemu prethodi Lope de Vegi, Shakespeareu i Molièreu. 
 Zaboravljen stoljećima, za kazalište je otkriven potkraj 19. stoljeća, kad Stjepan Miletić u zagrebačkom Hrvatskom narodnom kazalištu postavlja  Novelu od Stanca , a osobito nakon 1938. godine, kada se igra  Dundo Maroje  u režiji Marka Foteza, s nadopunom Mihovila Kombola, nakon čega su uslijedile brojne izvedbe njegovih dijela: redovito se izvodi kod nas, ali postavljeno je i stotinu izvedbi u inozemstvu na svim kontinentima. 
   
 * * * 
   
 Držićeva  Grižula  (poznata i pod naslovom  Plakir , jer nam izvorni naslov nije poznat) je, za razliku od  Tirene  i  Venere i Adona , složenih u dvanaestercima, pisana kombinacijom proze i stiha. 
 Vrijednost ove pastorale ističu i brojni međunarodni povjesničari književnosti, smatrajući je za "jedno od najprivlačnijih djela mješovite fantastično-realistične vrste" (W. Creizenach), te uspoređujući ga, po načinu ispreplitanja fantastike i realnosti, s kasnijim Shakespeareovim  Snom Ivanjske noći  (nastao 1594-96, dakle četrdesetak godina kasnije). U svakom pogledu, to je jedno od najsloženijih, najheterogenijih Držićevih djela, "zaista maštovita kazališna vizija, u kojoj se miješaju alegoričnost i stvarnost, mitološki i realni svijet, stihovi i proza, petrarkizam i njegova parodija, lirizam situacija i prozaičnost zbilje, uzvišeno i komično, platonsko i erotsko, mladi pastiri i čeljad vila i nimfa, Dijane, Kupida, Plakira, pa gospar-remeta i tipična godišnjica dubrovačka koji su pobjegli iz Grada..." (Čale). 
 Grižula  je očito pisana namjenski i po narudžbi, pa se cijeli alegorijski plan odnosi na pir (Dijana je nevjesta, Kupido ženik), no unatoč tome sačuvani su i komičnost i kritičnost, u likovima starca gospara Grižule i osobito godišnice Omakale, kroz koje Držić daje gotovo dokumentarističku sliku i kritiku Dubrovnika. 
 Prikazana je prvi put 1556. godine na piru Vlaha Sorkočevića. Prvu noviju izvedbu pod naslovom  Plakir  postavio je "otkrivatelj" Držića redatelj Marko Fotez u zagrebačkom HNK 1943. godine. 
   
 Tekst je priređen prema izdanjima: 
 
 Djela Marina Držića,  Stari pisci hrvatski, Knjiga VII, 2. izdanje, priredio M. Rešetar, Zagreb. 
 Marin Držić:  Djela,  prir. Frano Čale, Centar za kulturnu djelatnost, Zagreb, 1987. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Marina Držića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-185-8 
 © 2013. Bulaja naklada d.o.o. 
 
 
 Bilješke 
 
 [1]  Izvorni naslov ove fantastično-realistične komedije, kao i kraj teksta, nije se sačuvao, pa se, prema likovima, osim naslova  Grižula  koristi i  Plakir . U literaturi se  Grižula  često uspoređuje sa Shakespearovim  Snom Ivanjske noći. 
 
 
 [2]   Cti drago prolitje...  -  "prva dva stiha su nastala... svojevrsnim sažimanjem četiriju Džorinih, iz pjesme br. 515  Ranjinina zbornika ; stih I-4" (S. Petrović) 
 
 
 [3]   sviti  - svijetli 
 
 
 [4]   vile kriposti  - Pravda, Hitros, Jakos i Tihoća, koje se spominju u idućem proznom prologu 
 
 
 [5]   drage sad mladosti vladaju slatki cvit  - sada vladaju slatkim cvijetom drage mladosti 
 
 
 [6]   Dijana  - starorimska božica lova i Mjeseca, zaštitnica djevica (grč. Artemida) 
 
 
 [7]   Spomeni ovi stan s veseljem uvike...  - "neka se podsjeti ovaj dom, tj. dom Vlaha Sorkočevića, gdje se slavi njegov pir, ovog sretnog (čestiti) dana, a to će reći jednog pokladnog dana vjerojatno godine 1556." (F. Čale) 
 
 
 [8]  Ovaj drugi prozni prolog zapravo je komentar prvog prologa u stihovima (J. Skok) 
 
 
 [9]   Vlaha Sarkočevića  - plemića Vlaha Sorkočevića (1530-1593), "koji je u Veliko vijeće ušao 1550, poslije bio dva puta knezom Republike, a ženio se najvjerojatnije, kako je rečeno, 1556." (F. Čale) 
 
 
 [10]   s lovom  - aluzija na Vlahove mladenačke uspjehe kod žena 
 
 
 [11]   umje toliko, er  - znao je postići to da 
 
 
 [12]   pjesni... igrami... salaci  - "Vila, koga će u ime družine navijestiti maštovitu preobrazbu malog prostora u Vlahovoj kući u pozornicu neograničene iluzije, najavljuje da će u zadnje biti glazbe, plesa i druge zabave" (F. Čale);  salac  ili  solac  (tal. sollazzo) - zabava, naslada, razonoda 
 
 
 [13]   Pile  - poljana (danas trg) sa zapadne strane starog grada Dubrovnika, i istoimena gradska četvrt 
 
 
 [14]   u ovoj strani  i dalje - vila publici objašnjava scenografiju 
 
 
 [15]   Pravda, Hitros, Jakos, Tihoća  - "te četiri "kriposti" predstavljaju, suvremenim shvaćanjima i cilju alegorijskog sloja radnje prilagođene, "vrline" odnosno etička svojstva čovjeka prema učenju o "vrlinama" od antike do renesanse, od aristotelovske i pogotovo platonističke definicije, preko srednjevjekovne religiozne modifikacije do humanističke neoplatoničarske varijante. Ti su alegorijski likovi ovdje u službi čiste Dijane, koja je na jednoj strani sa svojim  divicami , tj. vilama, kao Čistoća, koja predstavlja uzdržljivost, čistu ljubav (utjelovljenu u Vlahovoj zaručnici), dok je na suprotnoj strani, s njom u borbi, Žuđenje, odnosno, kao što će se vidjeti, Kupido i njegov sin Plakir (što će reći užitak), simboli erotske ljubavi (aluzija na mladoženju Vlaha). Intervencijom četiriju "vrlina" koje vladaju svijetom doći će do ravnoteže odnosno mira među zaraćenim stranama, između Žuđenja i Čistoće, drugim riječima do braka između Vlaha i zaručnice." (F. Čale) 
 
 
 [16]   upije  - vapi 
 
 
 [17]   O vile vilice ...  - "Grižula, kao i neki drugi Držićevi smiješni stari zaljubljenici, sam postaje "poeta" oponašajući maniru tadašnje lirike, npr. tu dvostruko rimovane dvanaesterce, ili citirajući i parafrazirajući poznate tuđe stihove i pjesničke slike" (F. Čale) 
 
 
 [18]   ognjena božića  - Kupida (Amora, Erosa), s ognjenim strijelama 
 
 
 [19]   Plakira  - Kupidovo dijete 
 
 
 [20]   po razlogu  - po razumu, "po logici" 
 
 
 [21]   razgovori  - utješi, razveseli 
 
 
 [22]   razgovoru  - radosti, slasti, utjeho, zabavo, nado 
 
 
 [23]   žudi i želi noć i dan ...  - "antipetrarkistički modificiran dvostih Dž. Držića (pj. 518. Rešetarova izdanja)" (F. Čale) 
 
 
 [24]   Ako s' gruba, dalek pođi...  - ovo je vjerojatno pjesma pučkog podrijetla, a Grižula je citira 
 
 
 [25]   vijek  (uz negaciju) - nikad 
 
 
 [26]   ne pristaj mi tuzi  - nemoj me rastuživati 
 
 
 [27]   ljubi  - draga, žena 
 
 
 [28]   ka  - onu koja 
 
 
 [29]   ko  - onoga tko 
 
 
 [30]   brašno  - hrana 
 
 
 [31]   kolač  - nagrada 
 
 
 [32]   Manenika maganje besjeda mu  - Vjerojatno treba tumačiti: njegove su riječi kao riječi mahnitog ludova koji se povilio. Usp. Ak. Rj. pod "besjeda": "vilovita besjeda", "verba magica"." (F. Čale) 
 
 
 [33]   Pundurilja ti slatka ...  - osladilo ti se to biće iz svijeta koji te ne pripada 
 
 
 [34]   Ne imam kad stât - pođoh  - nemam vremena ostati - odlazim 
 
 
 [35]   Tu, tu!  - povici upućeni stadu 
 
 
 [36]   med i jad  - slast i otrov 
 
 
 [37]   u polju  - na bojnom polju 
 
 
 [38]   svu  - svoju 
 
 
 [39]   u prseh  - u prsima, u grudima 
 
 
 [40]   trije  - truje 
 
 
 [41]   cknjet ga ni  - ne smije se kasniti 
 
 
 [42]   prve vidim  - čim prve ugledam 
 
 
 [43]   jad  - otrov 
 
 
 [44]   Tko je tamo? ...  - "Grižula, koji je sa strane vidio sukob vila i Plakira, ugledao je Omakalu, pa je pohotno zove da se skloni od opasnosti k njemu." (F. Čale) 
 
 
 [45]   nad pšeničan kruh iskat  - poslovica ("Ne išti mimo pšeničnog kruha", odnosno "Tražiti kruha svrh pogače") 
 
 
 [46]   kako smokvu glavu biješe učinila  - tj. smekšala gnječeći je 
 
 
 [47]   ljut  - litica, hrid, stijena 
 
 
 [48]   godišnice  - seoske djevojke koje su gradski gospari uzimali za sluškinje u gradu, najčešće na godinu dana, dok se ne bi udale; omiljena meta Držićevog humora 
 
 
 [49]   utekla... u pustinju  - "Sve što će Omakala ispričati o dubrovačkim godišnicama, o odnosu gospodara prema njima, o tome kako su bile prisiljene krasti hranu, itd., pa i sam bijeg iz Dubrovnika daleko, tj. izvan granica Republike, sve to ima realnu podlogu, nije puki samovoljni proizvod Držićeve mašte, nego se može dokumentirati" (Čale): "Posluga nije bila samo slabo plaćena, nego su i uvjeti rada bili vrlo teški, a hrana i odjeća slabi, odnos gospodara prema njoj grub i oštar. Već 7. decembra 1359. Veliko vijeće donosi zaključak, po kome se zabranjuje slugama i sluškinjama da napuštaju svoje gospodare prije ugovorenog vremena. O roku ugovora gospodaru se vjerovalo na riječ do jedne godine, a ostalo na zakletvu. Nitko ne bi smio da uzme odbjeglog slugu ili sluškinju pod prijetnjom globe od 5 perpera. Ovaj zaključak je donesen da se onemogući posluzi da napušta gospodare, a to praktično znači da su bili dani na milost i nemilost svojim gospodarima, koji su mogli da ih zlostavljaju, loše hrane i odijevaju. Bijeg takvog sluge ili sluškinje bio je oglašen po gradu, i u malom Dubrovniku nije bilo teško vratiti takvog bjegunca, jer se nitko nije usudio da ga primi u kuću zbog bojazni pred visokom kaznom. Pobjeći su mogli samo oni, koji su uspjeli napustiti područje Republike. Pa ipak, bježanje nije bilo rijetko i u kancelarijskim knjigama nalazimo mnogo podataka o bježanju sluge i sluškinja, a isto tako i šegrta. Nismo skloni teoriji nekih pisaca, koji tvrde da je tome bio uzrok raskalašenost renesansnog Dubrovnika, već nam to govori o teškom stanju posluge u Dubrovniku (...). Kao u XV, tako se ni u XVI stoljeću položaj posluge nije poboljšao i bježanje je vrlo često, iako je mnogo trebalo da se netko od posluge odluči na bijeg" (Roller). 
 
 
 [50]   Đura crjevjara  itd. - "Kao što su autentični dubrovački predjeli Podmirje i Garište, tako su očito pravi suvremenici Đuro crjevjar, Sentalija, Šile crjevjar, Džan-Fidžin, a ne bih isključio da je gledateljima bila prepoznatljiva i obitelj u kojoj je Omakala služila..." (F. Čale) 
 
 
 [51]   Podmirje  - spominje se i u  Noveli od Stanca  i  Dundu Maroju  kao predio Dubrovnika u kojemu obitavaju bludnice 
 
 
 [52]   bijeloga, crljenoga ... vodice  - kozmetička sredstva 
 
 
 [53]   njekijeh guba  - nekakvih gadarija, koje rabe gospođe, neshvatljivih jednostavnoj sluškinjici 
 
 
 [54]   Garište  - spominje se i u  Noveli od Stanca , u vezi s noćnim životom razuzdane mladeži 
 
 
 [55]   u vodici rusatoj  - u miomirisu napravljenom od ruža 
 
 
 [56]   Vrgoh se tobocem  - odriješih kesu, platih 
 
 
 [57]   litâr  - litra je bila i mjera za težinu (oko 3680 g) 
 
 
 [58]   remeta, koji pleteš rešeta  - "očito narodna uzrečica. Međutim, ona pomaže da se shvati otkud potječe ime Grižula, što valja zahvaliti Košutinu tumačenju, prema kojemu nije bio u pravu Skok ispravljajući ga u "Gržola" i izvodeći ga iz "Grgur" ili "Crissolus", ni Cronia, koji je smatrao da dolazi od "gristi", nago ime potječe od riječi koja je možda postojala u dubrovačkom romanskom govoru, a odgovara talijanskom "grisola" odnosno mletačkom "grisiola", što će reći rešetka od pruća. Kao tu Omakala, tako će u III. č. vila kazati: "Nije t' mi remete rešeta ki plete"." (F. Čale) 
 
 
 [59]   pravi  - govori 
 
 
 [60]   Pribisavu  - neku drugu Vlahinjicu 
 
 
 [61]   Nije je  - nema je 
 
 
 [62]   i svile  - čak i svile, tj. svega 
 
 
 [63]   Sjetna Miona stala, gdje bi i mene uzela  - što se ja ovdje zadržavam, da i mene uzme 
 
 
 [64]   ovo ti na čâs  - evo ti pa se počasti 
 
 
 [65]   grudica  - mali komad sira, gruda sira 
 
 
 [66]   umijesi prjesnačića  - "poklanjanje prjesnačića dragoj ili dragome zacijelo je seoski folklorni običaj simboličnog značenja" (Čale) 
 
 
 [67]   hrabar  - junak, momak 
 
 
 [68]   Lovci u lov ...  - "neka svatko, tj. Vlahovo muško društvo, ide kamo pripada, a moj zaručnik k meni. Lov je aluzija na Vlahovu naviku "s lovom se vraćat doma", o čemu je bilo govora u proznom prologu" (F. Čale) 
 
 
 [69]   Za tebe t' mi nije, mila, veće slidit gorske vile  - "Kao i prethodni tekst među navodnicima, i ovo je, čini se, adaptacija neposrednoj situaciji neke narodne umotvorine, budući da se ovaj dio teksta sastoji od dva osmerca, a znači: ti, nevjesto, koja se udaješ za Vlaha Sorkočevića, više ne moraš slijediti zakon čistoće kao Dijanine vile. Skok je, možda zaveden tekstom Petračićeva izdanja (SPH, VII, Zagreb, 1875), imao teškoća u tumačenju nekih pojedinosti drama, pa i ove, čitajući "Za tebe ti mu nije, Mile, veće slidit gorske vile" i tumačeći ovako: "... odsele Vlaho ne može da traži druge ljepotice (gorske vile), kad ima svoju ženu". Takvo tumačenje moglo bi biti uvjerljivo ako se čita  Mile  umjesto mila, kako je u Rešetarovu kritičkom izdaju. Bit će, međutim, da je Držić dva vjerojatno poznata osmerca, koji su, kao u Skokovu čitanju, imali rime  mile-vile , prilagodio ovom kontekstu, sa značenjem koje sam objasnio. Samo,  mile  ne treba shvatiti kao vlastito ime, nego u značenju koje ima u primjerima iz V. č., kad Vukosava kaže Dragiću: "Ne boj mi se, mile, hodimo doma...", a Staniša: "Pođi, mile, budi dobar..." (F. Čale) 
 
 
 [70]   meni je rekao  - u međuvremenu, pošto se, na koncu II. č., sklonila k njemu u spilicu 
 
 
 [71]   Hoć' me dobro?  - Voliš li me? 
 
 
 [72]   Među crjevjari, Prijeki, Među polače  - "nabraja dubrovačke ulice iz onog doba, koje Držić i drugdje spominje kao područja gdje mladići love djevojke i štipaju godišnice koje tamo zalaze radi poslova za svoje gospodare. Među crjevjare je bila ulica koja se tako zvala po radnjama papučara, koji su izrađivali i one "crjevje" koje je Omakala tamo često nosila da se bijele, te "ohšubre" i "pantufe na bnetačku", a tu ulicu spominje Petrunjela u  Dundu Maroju  u vezi sa štipanjem godišnica kad susreće Nika, Pijera i Vlaha u II. č., a Prijeki Dživulin Lopuđanin kao mjesto gdje dubrovački mladići "dunižaju"." (F. Čale) 
 
 
 [73]   zapinje  - postavlja zamke 
 
 
 [74]   izuvaju  - "dvosmislenost i aluzija na iskorištavanje godišnica" (F. Čale) 
 
 
 [75]   na variete  - nejasno 
 
 
 [76]   ostaviše  - prestaše 
 
 
 [77]   grad  - tuča, krupa 
 
 
 [78]   crnok  - misli se na Vlaha Sorkočevića 
 
 
 [79]   prave  - govore 
 
 
 [80]   ckvara  - masna juha, koju su siromašne godišnice krale gospođama 
 
 
 [81]   me grlo  - moj vrat 
 
 
 [82]   Ovo ti mê grlo, veži me, diklice  - "varira 2. st. jedne pj.  Ranjinina zbornika  (SPH, II, br. 701) kojom će se radi ruganja petrarkiranju Držić poslužiti i u komedijama  Tripče de Utolče  i  Arkulin ." (F. Čale) 
 
 
 [83]   rukami igraš  - tj. dodiruje djevojke 
 
 
 [84]   Vrjeću ...  - "Vila je  ad verbum  shvatila Grižulino robovanje i svezala ga u vreću" (Skok) 
 
 
 [85]   Umiru, a poju...  - "prva dva st. izravno su ruganje petrarkističkim st. iz jedne pj.  Ranjinina zbornika  (SPH, II, br. 638) koji su ovdje malo modificirani, a podrijetlo im je iz V. Strambotta C. L'Altissima" (Torbarina). 
 
 
 [86]   a živem ...  - varira dvostih iz pj. koja prethodi spomenutoj iz  Ranjinina zbornika 
 
 
 [87]   za moje te gore svezah  - učinila sam sebi gore svezavši te 
 
 
 [88]   Uzma ga uze...  - "Jak je scenski učinak s vrećom, iz koje promijenjen glas izgovara neke mistične stihove iz folklorne baštine, u općoj atmosferi začaranosti, ljubavne "nemoći" (i u doslovnom smislu), komičnih nesporazuma, praznovjerja." (F. Čale) 
 
 
 [89]   Ne hod' tamo ...  - "sad je zbog namjere ozbiljna, pa baš zato komična, Grižulina manira govorenja u stihovima. Ovo su opet dva osmerca, koja prilagođuje pastiru (brajo) ne bi li ga tajanstvenošću kletve obvezao da mu odriješi vreću." (F. Čale) 
 
 
 [90]   Ljubav  - Kupido 
 
 
 [91]   s djece  - zbog djece (on je Dragićev otac, a Vukosava je Grubina majka) 
 
 
 [92]   po funjestrah  - prema svjedočenju mletačkog putopisca B. Rambertija iz 1530. godine, dubrovačke su žene rijetko izlazile iz kuće, ali su rado stajale na prozorima 
 
 
 [93]   gospođe od kuća  - gazdarice 
 
 
 [94]   dobudem  - dobijem, pobijedim 
 
 
 [95]   Jaohi meni! ...  - "počinje Grižulino osvješćivanje na koje ga je natjeralo ovo teško iskustvo. Zaboravio je na vilu, više se do konca neće služiti stihovima, dapače posve će promijeniti život." (F. Čale) 
 
 
 [96]   Mionice moja mila ...  - "Radoje i Miona, koji ne poznaju ljubavnog petrarkizma, na paši govore u osmercima, u kojima jedno drugome izražavaju privrženost. Nije isključeno da su ovi stihovi imitacija kakve ženske narodne pjesme." (Skok) 
 
 
 [97]   za tu ti pjesan  - podrazumijeva se: "dajem" ili "evo" 
 
 
 [98]   polovicu ti  - podrazumijeva se: "dajem" 
 
 
 [99]   morite  - nejasno (Rešetar) 
 
 
 [100]   načinjamo se  - uređujemo se 
 
 
 [101]   one stare žene  - vjerojatno se odnosi na legendu o Amazonkama, koja je iz mitologije prodrla u narodnu predaju 
 
 
 [102]   ljudem  - muškarcima 
 
 
 [103]   dobiše ljudi  - pobijediše muškarce 
 
 
 [104]   da mi daju  - eliptični izraz, slijedilo bi npr. "sve bogatstvo svijeta" ili sl. 
 
 
 [105]   Tu, tu!  - pravi se kao da mora paziti na stado 
 
 
 [106]   zaimao  - posudio 
 
 
 [107]   vrlosti  - okrutnosti 
 
 
 [108]   robinje  - robinjama 
 
 
 [109]   izgubile  - Gruba i ja koje te tražimo 
 
 
 [110]   hrani  - sprema 
 
 
 [111]   imanje  - blago, stoku 
 
 
 [112]   veli  - "poslije ove riječi sigurno fali nekoliko riječi što sin veli ocu" (Rešetar) 
 
 
 [113]   ako i ona ne ima kolača od maje  - sretna je ako i nju majka ne dočeka onako kako je Staniša dočekao Dragića 
 
 
 [114]   ljudi  - ljude, muškarce 
 
 
 [115]   mledan  - mršav 
 
 
 [116]   mobme  - "bogme (ako nije pogreška)" (F. Čale) 
 
 
 [117]   priđe  - prije 
 
 
 [118]   pose  - posebno, napose 
 
 
 [119]   divji čovjek  - satir 
 
 
 [120]   omakaš  - dozivaš, zoveš "Omake, Omakalice!" 
 
 
 [121]   uhiću  - uhvatim 
 
 
 [122]   na travici počihnut  -  "zadnje riječi Grižule, dvosmislene u skladu s njegovim likom. Ostali tekst, kojemu se kraj nije sačuvao, govori glumac vrativši se iz svijeta maštovite radnje u svijet pirne zbilje. Zadnjoj rečenici manjka još glagolska dopuna. Napominje Rešetar uz zadnju riječ da manjka tekst kojim se Grižula, u ime družine, opraštao s publikom." (F. Čale) 
 
 
 