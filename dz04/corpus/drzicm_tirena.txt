
 
 Tirena 
 Marin Držić 
 
 
 AT PETI 
 Prvi prizor 
 LJUBMIR se oporavlja i govori: 
 LJUBMIR 
 Jaoh, gdi sam ja ovoj? U kojoj dubravi? 
       Koji li nepokoj ja čuju u glavi? 
    Svit mi se vas mete, ter dubja i gore 
       oko mene lete: Što ovoj bit more? 
    Jeda je san ovoj ki smeta, jaoh, meni 
       noćni mir i pokoj u gori zeleni? 
    Ali mi nî dosti, jaoh, obdan tužiti 
       drage vil liposti želeći združiti? 
    Ma ovdi, jaoh, tko je? Koga ovdi vidim ja? 
       Tirena ovo je, mâ draga gospoja! 
    Tirena ovo je! Ah, bože, što je ovoj? 
       Tko tako, gospoje, potlači ures tvoj? 
    Ki vihar otruni cvit tvoje liposti 
       i mene napuni pakljene žalosti? 
    I čemu taj lica pogledam sunčana 
       gdi su jak ružica ublijedili [243]  ubrana, 
    ter srce, jaoh, moje gorko se raspada 
       pogledav na tvoje blido ličce sada? 
    Zli satir je uzrok vas, - sad poznam zlo moje! - 
       Da takoj tvoj obraz pogledam, gospoje! 
    Da ures izbrani na zemlji gledam ja, 
       prilike komu nî pod suncem koje sja. 
    Odveće, diklice, mnom se si bolila, 
       pokli s' tač tve lice za me potlačila. 
    Velika ljubav jes ku nosi sad meni 
       anđelski tvoj ures u gori zeleni, 
    pokoli za mene drage vil ostavi 
       i vode studene u slavnoj dubravi, 
    gdino su sva dobra i rajsko sve bitje 
       i gdi stan svoj obra razbludno prolitje. 
    Ma što cknim, gospoje, ter ne idem združiti 
       s tvojom duše moje? Er, vajmeh, živiti 
    bez tebe nije mi moć; bez tebe dan meni 
       svrnu se u mrklu noć u gori zeleni. 
    Da li ću patiti tolike žalosti? 
       Budem sad skratiti sve ove gorkosti! 
   
 Ovdi LJUBMIR usktjebude se ubit, a družba mu pridođe, ter ga uzdrže. 
 Drugi prizor 
 LJUBMIR, RADMIO i LJUBENKO 
 RADMIO 
 Ljubmiru, boga rad, što se toj, vaj, čini 
       od tebe ovdi sad u pustoj planini? 
 LJUBMIR 
 Bolje je umriti, takoj se meni mni, 
       negoli živiti nesrićan po sve dni. 
    Blaženi, Radmile, koji se ne rode, 
       er nesrećne sile toga ne nahode. 
 LJUBENKO 
 Vrijedni uresu izbrane mladosti, 
       na te sad koje su napale žalosti, 
    ter svitli tvoj obraz nemilo grdi tač 
       njeki smrtni poraz i njeki smrtni plač? 
 LJUBMIR 
 Tirena lijepa vil cić moje ljubavi 
       potlači obraz bil i ures gizdavi! 
    S satirom zao bih boj, - satir me rani, jaoh, 
       i ranjen ja takoj jak mrtav tuj padoh. 
    Tuj me je tužna vil jak mrtva zastala, 
       sama je toga dil sebi smrt zadala! 
    Koli se, vajmeh, rih malo prî ja blažen, 
       a sad sam vrhu svih nesrećnih poražen! 
 LJUBENKO 
 Jaoh, što sad vidimo? Tirenu lijepu vil? 
       S Ljubmirom dilimo, Radmile, grozni cvil. 
 RADMIO 
 O smrti nemila, izagnana s nebes, 
       da li s' potlačila od svita vas ures? 
    Da li sve radosti obrćeš svjetovne 
       u gorske žalosti, u tužbe jadovne? 
 LJUBENKO 
 Oči, vi suzite, - jaoh, srce prosi toj! 
       Suzami skratite gorki naš nepokoj. 
    I vi, vode i luzi, pomoz'te nam cvilit, 
       er tolikoj tuzi, jaoh, nî moć odolit. 
 Treći prizor 
 Prijašnji i REMETA 
 REMETA 
 Mir s vami, pastiri, u vaše željenje 
       višnji vas samiri! [244]  Što je toj cviljenje, 
    ka li je tužba toj i boles [245]  vaša taj? 
       Lik je li koji njoj na zemlji? Što li 'e [246]  ovaj 
    gizdava diklica? 
 RADMIO 
                       Od voda je ovoj vil; 
    bijela je nje lica prijeka smrt potlačil', 
    našadči [247]  ovoga na zemlji pastira, 
       ljubovnika svoga, ranjena od satira, 
    gdi leži jak mrtav u planini pusti, 
       koga tužna zgledav od muke duh pusti. 
 REMETA 
 O svite, ti ti si pun tamne tamnosti, 
       daleče koli si od višnje svitlosti! 
    G zlu tvomu pristaješ po grešnoj naravi, 
       od dobra ostaješ ko'e ti bog objavi; 
    nebeske darove anđelske ohodiš, 
       zemaljske otrove a s tvojim zlom slidiš. 
    O slipi čovječe, zemlja ti omili, 
       ka te, nesvijesniče, na gork plač usili; 
    a nebo ostavi, gdi višnji pribiva 
       i gdi se u slavi vječni mir uživa. 
    K nebesom dvigni oči, pogledaj vrh gora 
       gdi sunce s istoči sad tvoj vid otvora; 
    ostavi tamnosti, kako ti on sviti, 
       svojome svitlosti, čovječe, ktjej iti [248] . 
    Pastiri mo'i mili, ki ste čâs i slava, 
       i vazda ste bili, od ovih dubrava, 
    vašim se suzami boli duša moja, 
       i ovdi sam k vami, pastiri, došao ja, 
    da bih vam dao pomoć, zač mnoga [249]  objavi 
       menije višnja moć u ovoj dubravi. 
    Tim, drazi, za mal čas poslušajte starca, 
       er vam će višnja vlas skoro smirit srca. 
    Pastiri, znajte ovoj, er višnji za milos 
       dušu su vili toj uzeli, nje lipos, 
    da takoj dan i noć za drazim ne cvili, 
       bez koga nije moć živiti toj vili, 
    koju će povratit, vjerujte vi meni, 
       i žalost vam skratit, pastiri ljuveni. 
 LJUBMIR 
 O višnji, vratite pridragu vil meni, 
       srcu mi skratite nepokoj pakljeni! 
 RADMIO 
 Tirenu Ljubmiru a svitlo sunce nam, 
       ružicu rumenu zelenim planinam! 
 LJUBENKO 
 Vrat'te nam veselje ovome liposti, 
       odžden'te dreselje od naše mladosti. 
 REMETA 
 Priklono svaki vas, pastiri gizdavi, 
       k višnjemu dvigni glas, zla da vas izbavi, 
    ki može veselje sada vam povratit 
       i gorko dreselje u rados obratit. 
 LJUBMIR 
 U oganj postavljam gorušte ljubavi [250] 
       me srce, kim spravljam i u sni i javi 
    vas višnje hvaliti, Tirenu kad meni 
       budete vratiti u gori zeleni. 
 RADMIO 
 Liru vam ovaj sad, o višnji, darivam [251] 
       uz koju već nikad spijevati ne imam 
    neg kada hvaliti budem vašu kripos, 
       kojome vratiti možete ovuj lipos. 
 LJUBENKO 
 Sve pjesni [252]  koje ja služeći neharnoj 
       u vjetar metah tja, - višnji, vi znate toj, - 
    u hvalu u vašu sad hoću obratit, 
       a lijepu vil našu hotjejte nam vratit! 
 RADMIO 
 Ljubmiru Tirenu a svitlo sunce nam, 
       svu rados ljuvenu vratite planinam! 
 IZ NEBA GLAS 
 Zavjete primamo, pastiri ljuveni, 
       a dušu vraćamo prilijepoj Tireni. 
 Ovdi se vila uporavlja, a remeta govori: 
 REMETA 
 Oto vam gizdava Tirena, pastiri! 
       Bogu hvala i slava koji vas samiri. 
    I zbogom! 
 LJUBMIR 
                     Gospoje Tireno! 
 VILA 
                                    Dragi moj 
       Ljubmiru! 
 LJUBMIR 
                     Ovo je priverni sluga tvoj! 
 Četvrti prizor 
 Ovdi MILJENKO doteče i vili govori, a LJUBMIR na njega vrkne, RADMIO i LJUBENKO, 
    a RADAT i DRAGIĆ dotrče na njegovu pomoć. 
 MILJENKO 
 Gospoje gizdava, Miljenko sluga tvoj 
       u ruke tve dava pritužni život svoj; 
    bez tebe živiti, gospoje, ne more! 
 LJUBMIR 
    Stan' tamo, čuješ ti, divjače od gore! 
 MILJENKO 
 Što tiskaš? Vila taj moja je gopoja! 
 RADMIO 
    Bježi tja, ne vikaj! 
 MILJENKO 
                          Neću je oći ja. 
 LJUBENKO 
 Viđu ja, život tvoj omrzao tebi jes. 
 RADAT 
    Što biješ dijete toj? Probavi taj bijes; 
    taj vila sva tvoja neće bit, neka znaš; 
       naša je gospoja! 
 DRAGIĆ 
                               Što ljudi tuj tiskaš [253] ? 
 LJUBMIR 
 Ne štedi divjake! Udari, Radmile! [254] 
 RADAT 
    Što b'jete junake? Koje su toj sile? 
 LJUBMIR 
 Sad ćete viditi što je po dubravi 
       nesvijesno hoditi. 
 RADAT 
                          Hodimo kako i vi. 
 Udari, Dragiću! Strašiti nemoj se, 
       a, moj dobri ptiću, Miljenko, ne boj se! 
 Peti prizor 
 Ovdi dobar čas boj biju, uto izidu tri satiri i na njih udare, i u troje boj biju, 
    a vila im iz gore govori, na riječi od koje se ustave. 
 VILA 
 Ljuveni pastiri, izbrana mladosti, 
       i vi svi satiri, planinska radosti, 
    vaj, što toj činite? Hoće li razum toj, 
       ali bojem mnite u gori steć pokoj? 
    Čovječe, što s mirom bez boja mož' imat, 
       nikada s nemirom ne imaš toj iskat. 
    Ako se cić mene bijete, ljuveni, 
       ovo vam Tirene u gori zeleni. 
    Odžden'te zli nemir od vaše mladosti, 
       a prim'te božji mir pun svake radosti. 
    Ja vam ću vila dat darove tej sada 
       ke ne biste pitat umjeli nikada: 
    pastirom vas razum od svita i znanje [255] , 
       satirom pamet, um i ljucko spoznanje; 
    ostalim daću svis, da znaju na sviti 
       kako je u nesvis gruba stvar živiti. 
    Svakomu ću još dat jednu od mo'ih sestara, 
       ku će vik uživat, š njom da se istara; 
    er mnoge ja vile sestre imam u vodi, 
       prilijepe i mile, koje voda rodi; 
    a ja od vas inoga ne pitam neg mira 
       i vjerenika moga, dragoga Ljubmira. 
 Ovdi, budući se od boja ustavili, RADMIO govori: 
 RADMIO 
 Junaci hrabreni, oto vil gizdava 
       u gori zeleni milos vam svo'u dava. 
    Ne bi li bolje nam sada boj ostavit [256] , 
       a ovim planinam, junaci, za njom it? 
    U rajskoj liposti ovej slavne vile 
       čudne su kriposti na sviti i sile: 
    može svaku žalos i svako dreselje 
       obrnut u rados i u rajsko veselje. 
    Oto nam hoće dat darove tej sada 
       ke ne bismo pitat umjeli nikada; 
    tim, bratjo, pođimo za njome boga rad, 
       veće se ne bijmo, mir budi s nami sad! 
 SATIR 
 Mir budi! 
 SATIR 
           Mir ću i ja. 
 SATIR 
                               Da i ja, brate moj. 
 RADAT 
    Mir ću i ja, kad moja gospoja hoće toj. 
 MILJENKO 
 Ja ino ne želim, junaci, nego mir. 
 DRAGIĆ 
    I ja mu se veselim, - zla mraka [257]  uzmi nemir! 
 REMETA 
 Veliki bože moj, usiona tvoja vlas 
       milosni pogled tvoj obrni svrhu nas, 
    i ovi mir potvrdi komu je svak nas rad. 
       Bože, ne pogrdi molitvu moju sad! 
   
 Ovdi s tancom čine mir, i s tancom odhode za vilom, a KUPIDO izlazi i govori puku: 
 Šesti prizor 
 KUPIDO 
 O ki nas slušate s ljubavi i s radosti, 
       veće ne čeka'te sad ove mladosti; 
    zač [258]  oni pođoše njih dragu vil slidit, 
       a mene ođoše [259]  ki vladam nebo i svit, 
    da budem moliti priklono sada svih, 
       da srce primiti budete dobro njih 
    i ljubav kome [260]  sad hotješe zadosti 
       ovo brijeme od poklad uzvisit radosti. 
    Za drugo ništar ja, o puče, neću rit, 
       zač sunce, koje sja, svitlo će vazda bit; 
    nenavis ne more učinit nemila 
       da ruža od gore nî rumena i bila. 
   
    SVRHA. 
 
 
 Tužba Ljubmira od komedije Tirene 
 Tužba Ljubmira 
    od komedije Tirene. [261] 
 Vaj, da li ovakoj u želji ljuveni 
       vaskolik život moj cvilit je, jaoh, meni?! 
    Da li obraz rumeni, lipotom na sviti 
       prilike komu nî [262] , čini me cviliti, 
    čini me, jaoh, mriti? A ne da huda čes 
       da bi mi [263]  izriti dragoj vil mu boles; 
    anđelski nje ures er kako liposti 
       mnim tako i da jes pun svake milosti. [264] 
    U gorkoj žalosti tko da ne tuguje, 
       tolike gorkosti kad moje začuje? 
    Ma, jaoh, čemu je da čuje svak plač moj 
       i da me žaluje, a da ona ne zna toj? 
    Ah, da bi meni njoj kadgodi moć izrit [265] 
       kako me nepokoj kroza nju [266]  čini mrit, 
    činio bih još oblit suzami nje lice, 
       na pomoć srcem prit u moje tužice. 
    Morebit, diklice, ti s vilam u gori 
       sad bereš cvijetjice, a mene plač mori, 
    a srce me gori u tvojoj ljubavi, - 
       ljubavi u gori koja me zatravi. 
    Ah, tko da izbavi mene sad gorkosti 
       u ovoj dubravi, kad nî [267]  tve liposti? 
    Nî ufat radosti liposti bez tvoje 
       mojojzi mladosti, [268]  mâ lijepa gospoje! 
    Vrh tužnih tužno je, izbrani cvite moj, 
       tužno srce moje bez tebe ovakoj. 
    Vaj, gluhoj da li ovoj spovijedam ja gori 
       moj gorki nepokoj koji mi domori? 
    koji me umori, pokoli, vajmeh, nî 
       lijepe vil da stvori mojojzi lik rani, 
    od mene ka brani svo'e gizde ljuvene, 
       kad umrem ka hrani smilit se na mene. [269] 
    O gore zelene, o guste planine, 
       o vode studene, o polja, o ravnine, 
    o vi sve živine, žalite boga dil [270] 
       Ljubmira ki gine cić lijepe svoje vil! 
    Ma, jaoh, tko bi mnil anđeoski da obraz 
       u sebi nosi cvil i smrtni, jaoh, poraz?! 
    Ma tko je, nje ukras kad bude viditi, 
       da se u plam i u mraz ne bude stvoriti? 
    Vaj, da li cviliti meni je dan i noć 
       i svakčas, jaoh, mriti, a umrijet nije mi moć? 
    O smrti, tvoja moć pomozi mene sad, 
       bolesnim na pomoć ako općiš [271]  doć ikad. 
    čemu je biti mlad i častan meu druzi, [272] 
       a u srcu ćutit jad, a živit u tuzi, 
    a živit u uzi ljuvenoj gorko tač?! 
       Jeste li, o luzi, čuli ikad gorč'ji plač? 
    Ma, vajmeh, sada zač tuge se ne izbavim 
       i oštri ovi mač u srce ne stavim, 
    a ja da sada njim lik rani ljuvenoj 
       nađem i tugam svim u gori zelenoj? 
 
 
 Prolog drugi komedije prikazane u Držić na piru 
 Prolog drugi komedije prikazane u Držić na piru. [273] 
 OBRAD I PRIBAT. 
 OBRAD 
 Maj, tko će bit ovoj? 
 PRIBAT 
                       Nut čuda čudnijeh! [274] 
 OBRAD 
    Pribate, ti li s' toj? 
 PRIBAT 
                       Nut stvari uljudnijeh! [275] 
 OBRAD 
 Što su te besjede? Ovamo pogledaj! 
       Tko li te dovede, zla naplato [276] , ovdi? 
 PRIBAT 
                                              Haj! 
 OBRAD 
 Ali me ne poznaš [277] , vuhvino?! 
 PRIBAT 
                                     Ne, brate! 
 OBRAD 
    Vlatkovića ne znaš Obrada, Pribate?! 
 PRIBAT 
 Ti li s' toj, Obrade, žuđeni tolikoj? 
       Ma tko da te sade tuj pozna, brate moj? 
    Kakono knez jedan u svitlih haljinah 
       baniš se [278] ; ja, bijedan, da s' ti, nikad ne mnjah. 
 OBRAD 
 Gdi su dobri ljudi, dobro je tuj svako, 
       meu ljudmi zle ćudi nî časti nikako; 
    a razum svakoja [279]  i uživa i vlada, 
       bež njega nî goja ni sreće nikada. 
    Tko opći [280]  s dobrima, blizu je dobra taj, 
       a tko opći sa zlima, slijedi ga plač i vaj. 
    Ma nu mi kaži sad: kako si uljezao? 
       Jeda si koje mlad [281]  za ovi pir donesao? 
 PRIBAT 
 Nijesam, nego sad zgodi mi se upazit 
       urvom [282]  mnogu čeljad u ovi dvor ulazit; [283] 
    i takoj š njima ktjeh zajedno uljesti; [284] 
       ali već ne umjeh, moj brate, izljesti. [285] 
    Njeke godišnice [286]  k sebi me zovljahu, 
       ovake rilice nadute [287]  nošahu; 
    svaka njih veljaše: "Jes' li se oženio, 
       Vlaše kukuljaše? [288]  Brižan se okamenio!" 
    Tisknuše mnom gori [289] , gdje kad se ugledah, 
       raj mi se otvori, ter čuda gledat stah. 
    Sad, brate, Obrade, kako oni ki sve znaš, 
       gdje smo ovo mi sade, molju [290]  te, sve mi kaž'. 
 OBRAD 
 Ah, ah, ah, Pribate, sreća te je danas 
       dovela ovdi, brate, gdi ć' imat svaku čâs; 
    odkle ćeš pjan i sit i s punim bisaci 
       s blagosovom izit s mnozima junaci. 
    Svitli je stan ovoj Džula Pjorovića, [291] 
       u Gradu tolikoj počtena plemića, 
    ki srebro mjeraše, Pribate, starići [292] , 
       i srebrom pijaše [293]  s družinom plemići. 
    Unuci njegovi, junaci primili, 
       kakono knezovi šetaju u svili, 
    a Nika Držića [294]  sinovi gizdavi, 
       svijetla mladića u ovoj državi 
    od roda staroga Držića vridnijeh, 
       ki su mjesta ovoga kruna i čâs vrh inijeh. 
    Star'ji se sad [295]  ženi, komu je Vlaho ime, 
       ah, vitez hrabreni, pravi plemić svime! 
    Djevojku je danas doveo u svoj dvor, 
       koje sja lip obraz jak [296]  sunce iza gor, 
    svijetla plemena Sinđičevîć kuće, [297] 
       od davnjih vrjemena vridne i moguće. 
 PRIBAT 
 Ljepotâ s nebesa ja se ovdi nagledah, 
       ma svasma čudesa od tebe naslušah. 
 OBRAD 
 Još nijesi tretji dio [298] , što ću ti spovidit, 
       ni čuo ni vidio, - čuda ćeš još vidit! 
 PRIBAT 
 Nut mile čeljadi, nut božje milosti! [299] 
       I stari i mladi puni su radosti! 
 OBRAD 
 Svojta je čestita sve ovo ženika, 
       sve krv plemenita, ures Dubrovnika, 
    svijem dobrom ki sada od istoka deri [300] 
       slove [301]  do zapada i odkud dmu sjeveri [302] . 
 PRIBAT 
 Odzgor je taj milos, ku, Bože, jedina 
       umnoži [303]  tva kripos s nebescijeh visina! 
    Nut lijepih vladika, nut rajske milosti! 
       Je li njim prilika [304]  u višnjoj svitlosti? 
 OBRAD 
 Rumena njih lica svitlosti već gore [305] 
       neg zvizda danica u jutro vrh gore. 
 PRIBAT 
 Ljepši Bog ki stvori ljeposti tolike, 
       meu vilam u gori nije njima prilike. 
 OBRAD 
 Nevjestu pogledaj! Ne vidiš ništa ti, 
       gdi je sva kako raj u zlatu viditi? 
 PRIBAT 
 Svitli se nje ličce meu lipim plemkami 
       kakono sunačce meu svitlim zvjezdami. 
 OBRAD 
 Ljuvena i mila vidjet je u biseru 
       u gori jak vila pri bistru jedzeru. 
 PRIBAT 
 Što je nad zvjezdami u višnjoj svitlosti, 
       kad su ovdi meu nami tolike liposti? 
 OBRAD 
 Vidiš li ovu čeljad, toliko gizdavu? 
       Vridnosti časte grad i svu ovu državu. [306] 
 PRIBAT 
 Da ih Bog sahrani u svojoj milosti 
       i da ih ubrani [307]  svakoje žalosti! 
    Ma, nu mi kaži sad: po čem si ovdi ti? [308] 
       Odkad li s' u ovi grad došao čestiti [309] ? 
    Ke li su svitle toj na tebi haljine? 
       Haljinam, brate moj, a i obraz prosine; 
    drugi si viditi, žî mi [310]  ljubav tvoja! 
 OBRAD 
    Nemoj se čuditi, - sve ti ću kazat ja. 
    U vrime od poklad onomlani [311]  dođoh 
       u lijepi ovi grad i Vučetu [312]  nađoh, - 
    ako znaš Vukčića, - odavna ja ga znah, - 
       od koga mladića čuda se naslušah 
    a nagledah većih. Pribate, odtada 
       dijelit se ne umih [313]  iz ovoga grada. [314] 
    Kaza mi [315] , brate moj, u rijeci kraj gore [316] 
       od vila čudo toj, ko'e se izrit ne more, 
    ko'e vidjet otidoh, ma ja ne vjerovah. 
       Ali tuj kad pridoh, u raju se ugledah! 
    Tuj vidjeh prolitje gdi vodi tihi dan 
       i gdi blazni cvitje da ide zemlje van; [317] 
    a ptice razlike odsvud žuberahu, 
       regbi tuj kraj rike lito pripijevahu; 
    sva narav veselje odasvud kazaše [318] , 
       a gorko dreselje nadalek stojaše. 
    Tuj vidjeh njeku vil prisvitla uresa 
       ke [319]  sjaše obraz bil jak sunce s nebesa, 
    gdi dipli izbrane [320]  dariva Držiću 
       od riječkih vil strane [321]  veleći mladiću: 
    "Tebi se hraniše dipli ove samomu 
       ke mnozi želiše u lugu ovomu; 
    uzmi ih, ter odsad kraj rike na travi 
       Dubrovnik slavni grad svireći [322]  proslavi, 
    Apolo [323]  da se i njim odsada pogizda 
       gradovi jak inim ki slovu vrh zvizda". 
    Vazam ih [324]  mladić tî nače [325]  t' mi, brate moj, 
       tuj u nje [326]  sviriti u njeki tolikoj, 
    Obrade, medan glas, da moju dušu tad 
       obujmi veća slas, ner se izrit može ikad; 
    tuj tiho prolitje od slasti bijesniješe, [327] 
       komu lipo cvitje zlati pram resiješe. 
    Vrativ se ja gradu, taj čuda spovijedah 
       i staru i mladu i koga susrijetah; 
    ali se, brate moj, mnozi mnom rugahu; 
       "Istina nije toj, Vlašiću!" veljahu, 
    "Držića svi znamo pobolje nego ti, 
       priko mora tamo [328]  ki učî sviriti, 
    komu se raspuknu sviraoca učeći, 
       a grlo zamuknu, u Gradu hoteći 
    s spjevaoci boljima glasom se natjecat, 
       visok glas tko ne ima, s kojim ga nî spijevat!" 
    Ma kad on dođe [329] , pak i poče sviriti, 
       tuj, kako manen, svak ide ga sliditi. [330] 
    A mene darivat počeše vlastele [331] 
       i na njih [332]  službu zvat i ljubiti vele; 
    istini [333]  er taj glas donio bijeh iz rike, 
       od Grada ki je čâs i bit će uvike. 
    Ključe mi ončas da od krčme Bojković, 
       ke držim i sada, i Martin Šumičić [334] , 
    komu ovdi sad služim na piru šurinu [335] 
       kruh, larad [336] , - vladam svim, a kuplju [337]  se u vinu; 
    er toga Držića ljube ti vlastele 
       kako sve mladića ljubežljiva vele. 
    Onomlani [338]  u pjesni pripijeva Ljubmira [339] 
       i vile ljubezni i divjač [340]  satira; 
    ma vjetri ne daše ništa čut [341] , brate moj! 
       Sjever odtud dmaše usiono tolikoj, 
    da srca pucahu od studeni i mraza, 
       ter ljudi bježahu smrtnoga poraza [342] . 
    Tim hoće Ljubmira pripijevat i danas 
       sega slavna pira na počtenje i na čâs. 
 PRIBAT 
 Ah, čuda, Bože moj, kojih se naslušah! 
       Ovdi li 'e dubje [343]  ovoj uzraslo? 
 OBRAD 
                                      Ah, ah, ah! 
 Nu hodi sa mnome! Sada ćeš sve znati. 
 PRIBAT 
    Ne mogu s tobome neg dobro imati. 
 OBRAD 
 Jesti ćeš tijeh slasti kijeh vijeku [344]  nijesi io [345] , 
       plovaćeš [346]  u masti. 
 PRIBAT 
                         Višnji Bog hvaljen bio! 
   
 
 
 Rječnik 
 A 
 ali  - ili 
 Apolo  (tal.  Apollo ) - Apolon, starogrčki i starorimski bog sunca, pjesništva i glazbe 
 ar  - jer 
 arajdati  (tal.) - razveseliti, obradovati 
    at  (tal.  atto ) - čin 
 B 
 baniti se  - oholiti se 
 bat  (gen.  bata ) - štap, palica, batina; udarac; korak 
 batić  - dem. od  bat  (v.) 
 bijes  (gen.  bijesti , ž. r.) - ludost, mahnitost 
 bisaci  - bisage 
 bitje  - stanje 
 blazniti  - privlačiti, mamiti; milovati 
 blizan  - blizanac 
 blud  - (pored običnog značenja) maženje, nježnost (prema maloj djeci) 
 Bneci  - Mleci, Venecija 
 boles  - bol, jad, tuga, žalost 
 boliti se  - žaliti, biti žao 
 boljezan  - bol, bolest 
 brašno  - hrana, jelo 
 breče  - pašče 
 brek  - pas 
 brijeme  - vrijeme 
 brižan, brižna  - jadan, jadna (često kao uzrečica, poštapalica) 
 brjeme  - teret, breme 
 C 
 caftjeti  (prez.  caftim ) - cvjetati 
 cić  - zbog, radi 
 ckniti, cknjeti  - kasniti 
 Č 
 čas  (gen.  časti ) - čast; čašćenje 
 čes  (gen.  česti ) - sudbina, udes 
 čestit  - sretan, blažen, slavan, bogat, svijetao 
 čim  - čim; dok 
 čtovati  (prez.  čtujem ) - poštovati, gostiti 
 čuti  - poslušati, podnositi; čuvati, paziti na što; doznati;  čuti se  - osjećati se 
 Ć 
 ć'  - ćeš 
 D 
 da  - pored danas običnih značenja još i: a, ali, nego, već 
 dake  - dakle 
 daleče  - daleko 
 danu  - dapače 
 deri  - čak, sve do, do 
 dijeliti se  - rastajati se 
 dil  - dio 
 dil  - zbog, radi;  boga dil  - boga radi 
 dilo  - djelo;  dili   - djelima 
 divica  - djevojka 
 divjač  - divljaštvo, surovost, divljina 
 djetić  - mladić, sluga 
 dmjeti  (prez.  dmim ) - puhati;  dmaše  - puhaše 
 dobaviti se  (čega) - steći, domoći se, doći s mukom do nečega 
 dobivati  (prez.  dobivam ) - nadmašivati, pobjeđivati 
 domaća  - žena, supruga 
 domom(e)  - kući, doma 
 domoriti  - dosaditi 
 dosle  - do sada 
 dotrudnjeti  - dosaditi, dotužiti 
 dreseliti  - žalostiti se, tugovati 
 dreselje  - žalost, tuga 
 dreseo  - žalostan 
 drug  - muž 
 družiti s kim  - biti, drugovati s kim 
 družstvo  - društvo, prijateljstvo 
 dub  - stablo, hrast 
 dubje  - stabla, hrastova šuma 
 dvadesti  - dvadeset 
 dvaes  - dvadeset 
 dvaš  - dva puta 
 dvići  (prez.  dvignem ) - dignuti, skinuti 
 dvignuti  - ustati;  dvignuti se  - otići 
 dvizati  - dizati 
 dzora  - zora 
 Dž 
 Džove  (tal.  Giove ) - Jupiter, vrhovni starorimski bog 
 E 
 er  - jer; da, kao da, budući da 
 G 
 godišnica  - seoske djevojke koje su gradski gospari uzimali za sluškinje u gradu, najčešće na godinu dana, dok se ne bi udale 
 godište  - godina 
 goj  - izobilje; spokoj, mir, uživanje, radost 
 gori  - gore 
 gorušt  - goruć, vruć 
 graćka  - građanka 
 greb  - grob 
 grem, greš, gre...  - v.  gresti 
 gresti  (prez.  gredem  i  grem ) - ići 
 grinja  - moljac, grizlica, mana, slabost, grijeh;  grinje tresti  - govoriti zlo;  druzih grinje tresti  - ogovarati koga 
 grlo  - vrat 
 grub  - ružan, zao, loš, nevaljao 
 grubši  - komp. od  grub  (v.) 
 H 
 har  - zahvalnost, milost; dar, korist;  na har  - na dar 
 hitar  - mudar; vrijedan, pametan 
 hitati  - hvatati, loviti 
 hladenac  - izvor, vrelo, studenac 
 hoć'  - hoćeš 
 hode  - idući, hodajući 
 hotjeti  - htjeti;  hotjeti dobro komu  - voljeti koga;  vele se hoće  - mnogo treba, mnogo se traži 
 hraniti  - čuvati; uzdržavati; hraniti 
 hro, hrl  - hitar 
 hud  - zao 
 hudoba  - vrag 
 humiljeno  - ponizno 
 I 
 inako  - drugačije 
 indje  - drugdje 
 ishoditi  - izlaziti; postajati 
 iskati  (prez.  ištem ) - tražiti, pitati;  iskati od nekoga  - propitivati se, pitati za koga 
 ispliti  (prez.  isplijem ) - isplivati; izvući se 
 istarati se  - doživjeti starost 
 istin  - pravi, istinit 
 istoč  - istok 
 istom  - samo, tek 
 iti  - ići 
 itkor  - itko 
 izbran  - odličan, svijetao, ugledan 
 iziti  (prez.  izidem ) - izaći, pojaviti se, popeti se 
      iznoriti  - izroniti 
 izriti  - iskazati, izreći 
 J 
 jâd  - otrov 
 jadovan  - otrovan; jadan 
 jak, jakino  - kao 
 jalovica  - mlada krava što još nije bila steona 
 javi  - na javi, zbilja 
 jeda  - eda, da, da li, zar 
 jur, jure  - već 
 K 
 kako  - kao; kako 
 kami  - kamen 
 kao  - kako, kao da 
 kazati  - pokazati;  kazati se  - pokazati se, činiti se, pretvarati se 
 kigodi  - tkogod; netko, ponetko 
 kmecki  - seljački 
 kô  - kako; koje 
 koli  - koliko 
 kom  - kad, netom, čim 
 kon  - kod 
 koripiti  - čupati, vaditi 
 kozokrađica  - kradljivac koza 
 kril  - krilo; okrilje, zaštita 
 kripos  - vrlina, snaga, ljekovita moć (o travama) 
 krjepak  - jak, moćan 
 krostoj  - stoga, zato 
 ktjeti  - htjeti 
 kudi  - kuda 
 kukuljaš  - onaj tko nosi kukuljicu 
 Kupido  - bog ljubavi, Eros, Amor 
 kus  - komad; zalogaj 
 L 
 lačan  - gladan 
 larad  (gen.  larda , tal.  lardo ) - slanin 
 las  (gen.  lasti ) - udobnost; nerad 
 lasan  - lak 
 ličiti  - liječiti 
 lipos  - ljepota 
 lipsati  - umanjiti se, nestati 
 Lj 
 ljepos  - ljepota 
 ljevše  - ljepše 
 Ljubav  - Amor, bog ljubavi 
 ljuben  - ljubljen, mio 
 ljubežljiv  - drag, mio 
 ljubi  - ljuba, draga 
 ljut  - hrid, litica 
 M 
 ma  - ali 
 mâ  - moja 
 maganja  (tal.  magagna ) - ludov, tko nije pri pameti (kao psovka) 
 mahnit  - luđak, mahnitac 
 maj  - uzvik: zaista, baš 
 manen  - mahnit 
 mani  - zaludu, uzalud 
 mao  - malen 
 Marte  - Mars, starorimski bog rata (prema tal.) 
 menije  - meni 
 metati  (prez.  mećem ) - bacati 
 meu  - među 
 mladica  - mlada žena 
 mlađahat  - mlađahan 
 mniti  - misliti 
 mnokrat  - mnogo puta 
 morebit  - možda 
 moz  (gen.  mozga ) - mozak, pamet 
 mraka  -  zla mraka  - nešto; "neki vrag" 
 mučati  - šutjeti 
 N 
 načeti  - početi, započeti 
 načiniti  - napraviti; popraviti; prirediti 
 nadiljati  - nadarivati, obdarivati 
 nahoditi  - nalaziti 
 najbrže  - smjesta, odmah 
 najliše  - osobito, najviše 
 najveće  - najviše 
 nakazan  - strašilo, utvara; napast 
 nalip  (tal.) - otrov 
 napas  - napasnik; vrag 
 napisan  - namazan, naličen (od  napisati ) 
 napraviti  - popraviti, dotjerati 
 naredan  - naređen, uređen, lijep, prikladan; gotov, spreman 
 našadči  - našavši 
 natrtati  - nabasati, nagaziti 
 neć'  - nećeš 
 neg  - nego 
 neharan  - nezahvalan 
 nemoć  - bolest 
 nemoćnik  - bolesnik 
 nenavidos  - zavist 
 nepokoj  - nemir 
 ner  - nego 
 nered  - u izrazu  smrtni nered  nije posve jasno značenje; usp.  neredan 
 neredan  - nemio 
 nesvijes  - ludost 
 nesvijestan  - nerazborit, nepromišljen, bijesan 
 nesvis  - ludost;  u nesvis  - ludo 
 neumjeteonstvo  - neznanje (isp.  umjetelan, umjeteonstvo ) 
 nî  - nije 
 nidan  (ž. r.  nidna ) - nijedan (nijedna) 
 nigdir  - nigdje; nikad; nikako 
 ništar  - ništa, nimalo;  za ništar  - ni za što 
 ništor, ništore  - ništa 
 nitkor, nitkore  - nitko 
 noćnica  - noćna sablast 
 noriti  - roniti 
 nut, nuti  - nu, gle, vidi 
 Nj 
 nje  - njezin (njezina, njezino); njih 
 njih  - njihov (njihova, njihovo) 
 O 
 obeseliti  - obradovati 
 obići  - razgledati (pored običnog značenja) 
 objaviti  - pokazati (pored običnog značenja) 
 objednom  - zajedno, u jedan put, odjednom 
 oblahšati  - olakšati, ublažiti 
 obtjecati  - okolo trčati, optrčavati 
 obtući  - obići (potucajući se), obijati 
 oćas  (gen.  oćasti ) - rep, zadnjica 
 oći  (prez.  ođem ) - ostaviti; imperativ:  ohaj  - ostavi 
 odkle  - otkad, otkako; odakle 
 odkriti  - razotkriti, raskrinkati;  odkriti se  - odati se, očitovati se 
 odlučiti  - odrediti, namijeniti (pored običnog značenja) 
 odmjena  - pomoć (u radu) 
 odpraviti  - uputiti 
 odrijeti se  (prez.  oderem ) - oderati se, izgrepsti se 
 odveće  - odviše 
 odždeniti  (prez.  odžednim ) - odagnati 
 ođem, ođeš, ođe  - v.  oći 
 ohaj  - v.  oći 
    ohajati  - ostaviti, zapustiti 
 ohoditi  - ostaviti (usp.  oći ) 
 oholas  - oholost 
 ončas  - odmah 
 ondi  - onamo 
 oni  - onaj 
 onomlani  - preklani, prije dvije godine 
 onuđ  - dalje 
 općiti  - držati se; običavati 
 Orfeo  (prema tal.) - Orfej, grč. mitski pjevač 
 oriti  - razarati, razvaljivati 
 osao  - magarac 
 ostajati  (od čega) - ostavljati što, napuštati što 
 ostinuti  - ohladnjeti 
 ošao  - otišao, ostavio (particip od  oći,  v.) 
 otajna  - skrovite stvari, tajne 
 otiti  (prez.  otidem ) - otići 
 otmanski  - osmanski, turski 
 oto  - eto 
 otresti se  - razabrati se, doći k sebi, opametiti se 
 ovakoj  - ovako 
 ovi  - ovaj 
 ovo  - evo 
 oznobiti  - opaliti; učiniti da što ozebe, ubiti studenju; ozlijediti 
 P 
 pak  - poslije, opet, zatim 
 pečiti  - ugristi 
 peset  - pedeset 
 petsat  - pet stotina 
 pismo  - rukopis (spis rukom pisan a ne tiskan) 
 pítati  - tražiti, moliti 
 pjesanca  - pjesma 
 pjesnivac  - pjesnik 
 pjestovati  - njegovati, maziti, milovati 
 pjeti  (prez.  pojem ) - pjevati; pjevati misu 
 plah  - plašljiv; brz, hitar 
 plemić  - ugledan čovjek, čovjek plemenitih svojstava 
 plemka  - dobra djevojka; žena plemenita roda 
 plod  - rod, sjeme 
 plovati  - plivati 
 počten  - ugledan, dostojan, poštovan 
 podirati  - derati, cijepati 
 podoban  - dostojan, vrijedan, prikladan, sposoban, dobar 
 pogoditi  - ugoditi 
 pogrditi  - porugati, osramotiti 
 pojmiti  -  pojmiti dušu  - odahnuti 
 pokli  - pošto, nakon što, jer, budući da, dok, kad 
 pokojan  - miran 
 pokoli  - v.  pokli 
    pokriti  - zatajiti, sakriti, prikriti (pored običnog značenja) 
 polipsati  - poginuti, umrijeti 
 pomiliti  (koga) - smilovati se (kome) 
 popijevati  - pjevuckati 
 potlačiti  - uništiti, pogubiti 
 poznati  - spoznati, uvidjeti; smatrati, priznati 
 pozirati  (prez.  pozrim ) - pogledati, ugledati 
 prašati  - pitati, upitati 
 praviti  - govoriti, pripovijedati 
 pražiti  - pržiti, paliti, žeći 
 prc  - uzvik od prdjeti 
 prem  - premda; upravo, baš, doista, osobito, sasvim, zaista i sl. 
 prî  - prije 
 pribiti  (prez.  pribudem ) - koristiti 
 priblaziti  - primamiti 
 prid  - pred 
 pridati, pridavati  - predati, predavati;  pridati se  - predati se 
 priđe  - prije 
    prijati  - uživati; primiti 
 prijek, prik  - nenadan, nagao 
 prikladan  - sličan 
 priklono  - ponizno, smjerno 
 priklonstvo  - poniznost, smjernost 
 prilika  - lik, obličje; sličnost, usporedba;  biti kome prilika  - biti nalik, biti jednak kome 
 primagati  - nadjačavati, pobjeđivati; sklanjati 
 primoći  (prez.  primožem ) - nadvladati, nadjačati, skloniti (v.  primagati ) 
 prinemoći se, prinemagati se  - onesvijestiti se 
 pripasti se  - prepasti se, prestrašiti se 
 pripijevati  (koga ili što) - pjevajući slaviti nekoga ili nešto 
 pristati  - prestati 
 pristavnica  - sluga, sluškinja 
 priti  (prez.  pridem ) - doći 
 pritka  - kolac što se pritiče na lozu, motka 
 privrzati  - prevrnuti, oboriti 
 prizreti se, prizirati se  - pričinjati se, priviđati se 
 prješa  (tal.  prescia ) - žurba, sila;  na prješu, s prješom  - brzo, žurno 
 prješno  (tal.) - žurno, brzo (v.  prješa ) 
 probaviti  - prokuhati; obuzdati bijes 
 proć  - prema, protiv 
 prolog  - uvod u komediju; glumac koji ga govori 
 prositi  - zahtijevati;  razlog prosi  - razum traži, razumno je 
 puhati  (prez.  pušem  i  puham ) - loviti ptice (pored običnog značenja) 
 pustoš  - nevolja, razuzdanost, raspuštenost, razuzdana osoba 
 putačce  - od milja za djevojku; dem. od  puce 
 R 
 rad  - radostan, veseo 
 rasčiniti, rasčinjati  - uništiti, uništavati 
 razgovor  - utjeha, nada, spas; radost, slast; šala, zabava (pored drugih značenja) 
 razlik  - različit 
 razlog  - razbor, razumnost; račun, obračun;  imati razlog  - imati pravo;  razlog je  - pravo je 
 razložiti  - umovati, razlozima dokazivati 
 razmirje  - raskid mira, boj, rat 
 reći  (prez.  rečem  i  reknem ) - obećati (pored drugih značenja);  reći se blažen  - nazvati se blaženim, sretnim 
 remeta  (tal.  eremita ) - pustinjak, redovnik, isposnik 
 Rijeka  - Rijeka dubrovačka, Ombla 
    rijeti  (prez.  rečem ) - reći 
 rilica  - gubica, njuškica 
 riti  (prez.  rečem ) - reći 
 ručiti  (prez.  ručim ) - zaručiti (pružanjem ruke obećati), čvrsto obećati 
 S 
 sabljusti  (prez.  sabljudem ) - sačuvati, zaštititi, obraniti 
 sadružiti  - združiti;  s kim družbu sadružiti  - vezati se s kim 
 saj, sa, se  - ovaj, taj (ova, ta; ovo, to) 
 samiriti  - umiriti, pomiriti 
 satvoriti  - pretvoriti 
 scjena  - vrijednost, cijena 
 scijeniti  - cijeniti, poštovati; smatrati, držati 
 sčekati  - dočekati 
 se  - v.  saj 
 sej  - v.  saj 
 sega  - toga, ovoga; v.  saj 
 shraniti  - sačuvati, očuvati 
 sijeh  - tih 
 sion  - silan, moćan 
 siti  (prez.  sidem ) - sići 
 sjedinav  - sijed 
 sjemo  - ovamo 
 sjeta  - nesretnik 
 sjetan  - tužan, nesretan, jadan, bijedan 
 skićna  - skitnica 
 skniti, sknjeti  - kasniti (usp.  ckniti ) 
 skroveno  - kriomice 
 slana  - mraz 
 slavic  - slavuj 
 slišati  - slušati 
 sloboditi  - oslobađati, izbavljati, rješavati, spasiti 
 sloviti, slovjeti  - biti slavan, proslaviti se, imati dobar glas 
 služica  - sluga, službenik 
 smanje  - drugačije;  nije mi se moglo smanje  - nisam mogao drugačije 
 smeća  - smutnja, nered; svađa; nesreća 
 smičljen  - izmišljen 
 smiriti  - zadovoljiti, namiriti, ugoditi kome 
 smišljati  - imati u misli, misliti na koga, zamišljati (pored običnog značenja) 
 spomena  - uspomena 
 spovidjeti  (prez.  spovijem ) - pripovjediti, opisati 
 spraviti se  - spremiti se 
 srčan  - bliz srcu, drag, mio; brižljiv, revan, vatren; srdit, gnjevan 
 stan  - pored danas uobičajenih značenja: rod, obitelj; boravište; služba (djevojke godišnice) 
 stánje  - stan 
 stâr  (mlet.  staro ) - posuda kojom se mjeri žito i sl., odnosno mjerna jedinica za žito 
 starić  - dem. od  stâr  (v.), žitna mjera 
 stati  - boraviti, prebivati, stanovati, biti 
 stati se  - sastati se 
 stégnuti  - nagnati, natjerati, potaknuti, pritisnuti 
 stinuti  - mrznuti, ohladiti se 
 stratiti  - uništiti, upropastiti; potrošiti 
 straviti  - opčarati, začarati 
 stražica  - čuvar, zaštitnik 
 stril  - strijela 
 struka  - vrsta 
 stučiti se  - sastati se, udružiti se 
 sumnjiti  - sumnjati, slutiti, misliti, suditi 
 sužan  - zasužnjen, zarobljen 
 svasma  - sasma, posve, potpuno 
 svis  - svijest 
 svita  - tkanina, odjeća, sukno 
 svitati  - svijetliti, sjati 
 svjet  - savjet 
 svoj  - njegov 
 svrh  (čega) - o (čemu) 
 svrha  - kraj, konac 
 svršeno  - potpuno, sasvim 
 Š 
 školj  (tal.) - otok, otočić, greben 
 štap  - podrška, potpora (pored običnog značenja) 
 štogodi  - nešto, štogod 
 T 
 tač  - tako 
 tadi  - taj, onaj 
 tamaša  (tal.  tamascia ) - šala; veseljak 
 tamašiti  - šaliti se (v.  tamaša ) 
 tamnos  - tajanstvenost, čarobna moć 
 tanac  - ples, igra 
 tanačac  - dem. od  tanac  (v.) 
 tančati  - tanjiti (npr. obrve) 
 tančiti  - razglabati;  odviše tančiti  - cjepidlačiti 
 tebije  - tebi 
 tej  - te 
 ter, tere  - a, pak 
 tî  - taj 
 tijek  - trk;  tijekom iti  - trčati 
 tijem, tim  - zato, stoga 
 tiriti  (prez.  tirim ) - tjerati, goniti, proganjati 
 tisknuti  - potisnuti, izgurati 
 tja  - ča, odavle, dalje 
 tjelica  - stražnjica, zadnjica 
 tkati  -  tkan(a) sebe  - čovjek svoje vrste, neobičan, čudan čovjek, usp.  sebetkan 
 tkogodi  - tkogod, netko 
 toli  - tako 
 tolik  - toliko 
 tonot  - zamka, mreža 
 trajati  - provoditi, živjeti (pored običnog značenja) 
 tratiti  - trošiti;  tratiti strile  - izbacivati strijele 
 trijeba  - potreba, nužda;  trijeba je  - potrebno je 
 trjeska  - buka, vika, galama 
 trkač  - tobolac, tulac 
 trud  - 1. guba; 2. napor, muka 
 tuga  - nevolja (pored običnog značenja) 
 tužica  - tuga 
 tvoriti  - kriviti 
 U 
 ubraniti  (čega) - obraniti, sačuvati od čega 
 ufan  - pouzdan, vjeran 
 uhiliti  - ožalostiti, ucviliti; upropastiti, prevariti 
 ukazati  - pokazati, otkriti 
 uljesti  - ući; upustiti se u što 
 uljudan  - ljubak, ugodan 
 umrli  - smrtan 
 upaziti  - opaziti, vidjeti 
 upiti  (prez.  upijem  i  upim ) - vapiti, zazivati pomoć 
 upliti  (prez.  uplijem ) - uplivati 
 uporavljati se  - oporavljati se, dolaziti k sebi 
 ures  - ljepota 
 uresan  - lijep, krasan 
 usilan  (gen.  usiona ) - silan, silovit, jak, moćan 
 usilos  - sila, potreba 
 usilovati  - prisiljavati 
 usion  - v.  usilan 
    uskositi  - izgrditi, ogovoriti 
 uspitati  - zatražiti 
 usprizreti se  - prividjeti se (usp.  prizirati ) 
 uvrći  (prez.  uvržem ) - uvući, ući, uljesti 
 uvrgnuti  - v.  uvrći 
    uza  - uže 
 uzma  - sablast, prikaza; uzetost; tajanstvena moć 
 uzmnožan  - moćan, slavan, plemenit 
 V 
 vaj  - jad; uzvik: jao! 
 vas  - sav 
 vazam, vazamši  - uzevši 
 ve  - rječica s najrazličitijim značenjima: li, ded, daj, baš 
 večer  - navečer 
 već, veće  - više 
 većekrat  - višeput, često 
 vedaš  - bezvrijedan čovjek, starež, rđa 
 vidjenje  - obličje, vid, prilika 
 vidjeti  - pokušati, probati (pored običnog značenja);  vidjeti se  - činiti se 
 viditi  (prez.  vim ) - znati 
 viđu  - vidim 
 vijeku  - uvijek; uz negaciju: nikad 
 vik  - uvijek; uz negaciju: nikad 
 vil  - vila 
 vîm  - znam (v.  viditi ) 
 vjera  - zaruke (pored običnog značenja);  dati vjeru  - zaručiti se 
 vladika  - vlastelinka, plemkinja 
 vlah  - pastir, seljak 
 vlaški  - seljački, pastirski, koji se odnosi na  vlaha  (v.); talijanski 
 voh  - uzvik: o 
 vragut  - cigli;  vragut bat  - ni koraka;  vragut kus  - nimalo, nikako 
 vratiti se  - doći k sebi, osvijestiti se 
 vrh, vrhu  - iznad, ponad; na; o 
 vrijediti  - ranjavati, ozljeđivati 
 vrknuti  - frknuti, odletjeti, skočiti 
 vuhvina  - varalica, lukavac 
 Z 
 zabiti  (prez.  zabudem ) - zaboraviti 
 zač  - zašto; jer 
 zadosti  - dosta;  biti zadosti  - biti dovoljno, moći 
 zagledati  - opaziti, pogledati 
 zamirati  - promatrati, uočiti 
 zašadči  - zašavši 
 zapinati  - postavljati zamke 
 zdati  (prez.  zdâm ) - sazdati, stvoriti 
 združiti  - postići, dobiti, steći, spojiti 
 zelenca  - zelenilo biljaka 
 zgar  - odozgo 
 zgledati  - ugledati, vidjeti 
 zgor  - odozgor 
 zlamenje  - obilježje, znak 
 zlat  - zlatan 
 zled  - ozljeda, rana 
 zločestvo  - nevaljalstvo, zloća 
 zlotvor  - zločin 
 zvirenje  - zvijeri 
 Ž 
 želud  - žir 
 žî  - živ;  žî mi  - živio mi, živjela mi;  žî mi t', žî m' t', žî n' t'  - živio mi ti, živjela mi ti;  žî t' ja  - živ ti bio ja; sve u značenju: tako mi; bogme 
 živo  - stado, blago, životinje 
 žuberiti  - žamoriti; cvrkutati 
 
 
 Bilješka o autoru 
 Marin Držić 
 (Dubrovnik, 1508. - Venecija, 2.5.1567.) 
   
 Dubrovački renesansni dramatičar i pjesnik Marin Držić izuzetna je pojava u povijesti europske drame. Unatoč tome što je stvarajući na "malom" jeziku ostao izoliran, jedan je od najistaknutijih europskih komediografa renesanse i manirizma. 
   
 Rođen je u brojnoj pučkoj obitelji koja se bavila trgovinom. Njegova obitelj u 14. stoljeću je izgubila plemstvo, a u Marinovo vrijeme upala je u ozbiljne novčane probleme. 
 Držić se školovao u rodnom gradu. Godine 1526. preuzeo je mjesto rektora crkve Svih Svetih na koje je njegova obitelj imala nasljedno pravo, a 1538. godine postavljen je za katedralnog orguljaša. U to vrijeme dobio je nadimak Vidra. Iste godine uz novčanu potporu Senata odlazi na studij, najvjerojatnije filozofije, književnosti i kanonskog prava u Sienu. Tijekom studija bio je izabran za studentskog prorektora, što je vrlo ugledna funkcija. Uz Držićeve studentske dane u Sieni veže se i skandal oko njegovoga sudjelovanja u izvedbi neke nepoznate komedije 1542. godine. Takve su predstave bile zabranjene, pa je Držić kažnjen ukorom. 
 U Dubrovnik se 1545. godine vratio bez diplome. Nakratko je izbivao iz Dubrovnika kada je u razdoblju od 1545. do 1546. u dva navrata stupio u službu, isprva kao sobar, a zatim kao tumač, austrijskog grofa C. Rogendorfa, kojeg napušta uvidjevši stvarne motive grofova putovanja u Beč i Carigrad (izdaja). Godine 1550. se zaredio, ali nije si priskrbio materijalnu sigurnost, pa je 1553. godine prihvatio službu pisara u uredu soli. Krajem 1562. godine, vršeći dužnost nadbiskupskog kapelana, boravio je u Veneciji, gdje je, uz kraći boravak u Firenci (1566) i Dubrovniku (1563-1564), ostao sve do smrti. Godine 1566. predao je toskanskom vojvodi Cosimu I. Mediciju urotnička pisma u kojima ga moli za pomoć u rušenju nesposobne i autokratske dubrovačke plemićke oligarhije i uspostavljanje zajedničke pučke i plemićke vlasti, na koja nije dobio odgovor. Od 1938. poznata su četiri takva Držićeva pisma, a godine 2007. u firentinskom arhivu pronađeno je još jedno pismo koje o cijelom slučaju daje dodatne korisne informacije, te dokazi da je Cosimo Medici pisma zaista pročitao i komentirao sa svojim tajnikom, ali nije bio oduševljen Držićevim prevratničkim planovima. 
 Umro je u Veneciji sljedeće godine, gdje je i pokopan u bazilici Sv. Ivana i Petra. 
 Iako najčešće neshvaćen od suvremenika, Držić je primio nadgrobne pohvale M. Vetranovića, S. Bobaljevića i M. Monaldija. 
   
 * * * 
   
 Držićeva uglavnom ljubavna lirika, uz iznimku nekoliko nadgrobnica i poslanica, petrarkističkim stilskim i sadržajnim inventarom uzdaha i poljubaca veliča ljepotu odabranice, čime se nastavlja na domaću pjesničku tradiciju (Šiško Menčetić i Džore Držić, na koje se kao uzore i poziva). Riječ je o pjesmama objavljenim 1551. godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi . Držićevim pjesmama u toj su knjizi pridodani i dramski tekstovi u stihu:  Novela od Stanca  i  Venere i Adon.  Vjerovalo se da je to izdanje izgubljeno, ali je senzacionalnim otkrićem 2007. godine u Milanu (Biblioteca nazionale Braidense) ustanovljeno da je Držić te godine zapravo tiskao ne jednu, nego dvije knjige kod dva različita mletačka tiskara. Puni naslov druge knjige je  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi,  zbog čega se također utvrdilo da je  Tirena  odigrana godinu dana ranije nego što se to do tada smatralo, po nekim mišljenjima i prije  Pometa . Ista su djela, ali u jednom svesku, ponovno tiskana u Veneciji 1607. i 1630. godine, treće izdanje pod zajedničkim naslovom  Tirena. 
 Spomenute drame, uz  Hekubu , preradbu Dolceova prepjeva Euripida, i dramu  Grižula  (ili  Plakir ), kojoj nedostaje izvorni naslov, čine korpus Držićevih cjelovitih sačuvanih drama. Komedijama  Dundo Maroje  i  Skup  nedostaje završetak ,  komedijama  Tripče de Utolče  (ili  Mande ) i  Arkulin  početak ,  a  Džuho Kerpeta  i  Pjerin  sačuvani su tek u fragmentima, dok je  Pomet  poznat samo prema naslovu i nekoliko elemenata sadržaja koji se spominju u  Dundu Maroju . Djela koja Držić nije uključio u tiskano izdanje iz 1551. godine sačuvana su u rukopisima, od kojih je najpoznatiji tzv. "Rešetarov rukopis" koji je nastao sredinom 16. stoljeća i čuva se u Karlovom sveučilištu Pragu. Taj rukopis sadrži sve Držićeve drame osim  Tirene  i  Hekube . 
 Držićeve pastorale i komedije, te tragedija  Hekuba , nastale su i izvedene za vrijeme autorovog boravka u Dubrovniku u razdoblju od 1548-1559, dakle u periodu od svega 11 godina, kada je autor bio već četrdesetogodišnjak. Izvođene su u pravilu u "brijeme od poklad", na javnim prostorima kao što su trg "prid Dvorom" ili vijećnica, ili u privatnim kućama, na pirovima. Držić je pri tom vjerojatno bio kazališni organizator i redatelj, a u nekim je predstavama možda i sam sudjelovao (premda potvrde nema, možda ga je u tome spriječio njegov svećenički poziv). Poznate su nam pučanske i plemićke družine koje su ih postavljale: družine Pomet, Gardzarija, Njarnjasi, družina od Bidzara. 
 Izgubljeni  Pomet  izveden je 1548. godine,  Tirena  također 1548. "prid Dvorom", kada je predstavu prekinula bura (prema novim saznanjima to se možda dogodilo i prije izvedbe  Pometa ), te opet 1551. na piru Vlaha Držića, zajedno s pastoralom  Venere i Adon .  Novela od Stanca  prikazana je 1551. godine na piru Martolice Džamanjića, iste godine kad i  Dundo Maroje , koji je trebao biti postavljen na trgu ispred vijećnice pred širokim auditorijem, ali je, po svoj prilici zbog loših vremenskih prilika, izvedba premještena u staru vijećnicu. Postavila ga je pučanska Pomet-družina, ista ona koja je igrala  Pometa . Vlasteoska družina Gardzarija 1552. godine izvodi komediju  Pjerin ,  Džuho Kerpeta  izveden je 1554. na piru Rafa Gučetića,  Skupa  je družina Njarnjasi igrala vjerojatno 1555. godine na piru Saba Gajčina, 1556. godine na piru Vlaha Sorkočevića prikazuje se  Grižula , dok je tragedija  Hekuba , nakon dviju zabrana 1558. godine, prikazana 1559. godine. Za ostala djela, komedije  Arkulin  i  Tripče de Utolče , nema točnih podataka o vremenu i mjestu izvođenja. 
 O načinu izvedbe gotovo uopće nema sačuvanih podataka, pa znamo samo ono što se može doznati iz prologâ, didaskalija i drugog u samim tekstovima. Na primjer, u Prologu  Dunda Maroja  spominju se "arkiteti", scenski majstori. Držić je bio vješt glazbenik, pa je moguće da je glazbenu pratnju, koja se spominje u tekstovima, pisao sam. Ženske likove glumili su muškarci. 
   
 Boraveći u Sieni Držić je upoznao u to vrijeme živu kazališnu praksu u Italiji. U 16. stoljeću kazalištem dominira tzv. eruditska komedija (Ariosto, Bibbiena, Machiavelli), koja se oslanja na antičke uzore, u prvom redu Plauta i Terencija, te osobito popularna pastorala. Držić je u Sieni je mogao gledati jednu družinu koja je osim pastorale njegovala i seosku lakrdiju (farsu), grubo ismijavanje seljaka iz okolice grada. U prologu  Skupa  navodi da Plauta čitaju i djeca u dubrovačkim školama, pa je sigurno da ga je i sam dobro poznavao u izvorniku. Međutim, Držić iz svega toga gradi vlastitu, izvornu poetiku, koja se samo dijelom oslanja na uzore, te je njegovo djelo obilježeno višeslojnošću, kao i sinkretizmom svih tih različitih tradicijskih i žanrovskih sustava. Držić među prvima u našoj književnosti u potpunosti afirmira svjetovnu dramatiku, a najveći je otklon od tradicije životna adaptacija uzora na stvarnu, živu dubrovačku sredinu. 
   
 Kako je već rečeno, pastorale su bile izrazito popularne u Italiji u to doba, pa ih je i u Dubrovniku, prema Držićevom svjedočenju, publika jako voljela. Radnja pastorala popraćena je pjesmom i plesom, uz sretni završetak. Držićeve pastorale inovativne su u tome što se u njima isprepliću sentimentalno-idilična, mitološka komponenta i komično-realistična komponenta preuzeta iz seljačkih farsi, to jest, iz doticaja likova priprostih seljaka iz dubrovačke okolice i fantastičnih stvorenja proizlazi osobit komični efekt. Seljački običaji, živopisni govor, mentalitet, folklorni elementi, seljačka jednostavna razboritost vrlo su vjerno preneseni, a Držićevi seljaci razlikuju se od seljaka u farsama koje je gledao u Sieni po tome što su simpatični. 
   
 Pastorala  Venere i Adon  opet suprotstavlja fantastični i realistični svijet, ali na nešto drugačiji način: seljaci se ne upliću izravno u radnju na fantastičnom planu, nego je samo promatraju, čude se i straše. I u ovom se djelu suprotstavljaju selo i grad, bogatstvo vlastele i zdravi seoski moral i pamet, ali i glupost. 
 Grižula  (poznata i pod naslovom  Plakir ) je, za razliku od  Tirene  i  Venere , složenih u dvanaestercima, pisana kombinacijom proze i stiha. Vrijednost ove pastorale ističu i brojni međunarodni povjesničari književnosti, smatrajući je za "jedno od najprivlačnijih djela mješovite fantastično-realistične vrste" (W. Creizenach), te uspoređujući ga, po načinu ispreplitanja fantastike i realnosti, s kasnijim Shakespeareovim  Snom ivanjske noći . U svakom pogledu, to je jedno od najsloženijih, najheterogenijih Držićevih djela. 
   
 * * * 
   
 U komedijama je Držić mnogo situacija i likova preuzeo iz antike (u prvom redu Plaut, te Terencije) te talijanske renesansne eruditske komedije, ali ih je obradio sasvim originalno i vrlo uspješno prenio u lokalnu sredinu. Osim na klasičnu i renesansnu talijansku komediju, Držić se u izboru tema povremeno oslanja i na novelistiku (Boccaccio). Satirički odnos prema vlastitoj sredini, te prikrivena ili otvorena politička kritika, osobito u Prologu Dugog Nosa, ali i u iskazima drugih likova u  Dundu Maroju  (Pomet, Tripče) i u drugim komedijama, ponajviše u  Skupu , upravo je najveća Držićeva inovacija i posebitost u komediografskom opusu. 
   
 Prva Držićeva komedija, odnosno farsa sa elementima pastorale,  Novela od Stanca , sasvim je izvorno djelo. Za razliku od kasnijih komedija, pisana je u stihu. U svega 316 stihova, dvostrukorimovanih dvanaesteraca, Držić je sastavio skladno i efektno remek-djelo, "najsavršenije djelo dubrovačkog komediografa" (Čale), u kojemu je stih vješto prilagođen svakodnevnom govoru i postizanju komičnog efekta. 
 Najslavnija i u novije vrijeme najprikazivanija Držićeva komedija je  Dundo Maroje , vrlo opsežna i dramaturški složena, s velikim brojem, čak tridesetak, najrazličitijih likova, "našijenaca" i stranaca. Radnja je smještena u Rim, a središnji su motivi novac i sukob rastrošne mladeži i konzervativne i škrte starosti. Novac je ključni pokretač zbivanja, zbog kojega se otac odriče sina i spreman je na obračun s njim, i obrnuto. Držić oštro kritizira sveopću pokvarenost i lakomost. Za razumijevanje  Dunda Maroja , kao i Držićevog djela u cjelini, ključan je Prolog Dugog Nosa, u kojemu Držić iznosi utopijsku viziju i snažnu kritiku dubrovačkog društva. Sposobne sluge Držić suprotstavlja lakomim gospodarima, a inteligenciju gluposti. Intrige vodi Pomet, "lice koje najlucidnije misli na Držićevoj sceni", lik "deklasiranog, duhovitog izješe i žicara, tavoliza i ojađenog beskućnika ... teška i složena figura" (Jeličić). 
 Džuho Kerpeta  sačuvan je samo u izvacima koje je u 18. stoljeću zapisao Đuro Matijašević i iz sačuvanog se ne može mnogo zaključiti. Po svoj prilici riječ je o pastirsko-mitološkoj komediji, odnosno parodiji. 
 Komedija  Skup  je prerada Plautove komedije  Aulularia  ( Tvrdica, Škrtac, Ćup ), ali samo u okvirnom zapletu, a zapravo je opet riječ o izvornoj, Držićevoj "najdubrovačkijoj komediji" (Čale), u kojoj se žigoše najkarakterističniji porok obogaćene Dubrovačke Republike - škrtost. Novac, konstanta gotovo svih komedija, ovdje je u središtu, a "tezoro" (blago) je ključni termin koji se stalno ponavlja. 
 Komedija  Tripče de Utolče  sačuvana je bez prologa i početka, pa ne znamo kad je izvođena, a nije sačuvan ni naslov, pa se po glavnom ženskom liku naziva i  Mande . Radnja, koja se temelji na nekoliko Boccacciovih novela iz  Dekamerona , smještena je u Kotor.  Tripče de Utolče  je u odnosu na  Dunda Maroja  i  Skupa  manje pretenciozna komedija, koja nema dublje radnje. To je "vedar splet smiješnih prizora koji se temelje na izrazitim scenskim obratima, na komici situacije" (Čale). 
 O  Arkulinu  se također malo zna, jer ni ovdje nije sačuvan prolog. To je jednostavna komedija nalik na  Tripče de Utolče , sačinjena konvencionalno, koja se najmanje odmiče od Plauta i Terencija, te talijanske komedije  erudite . 
 Pjerin  je napisan prema predlošku Plautove komedije  Menaechmi , o dva identična brata blizanca, zbog čega dolazi do brojnih komičnih situacija. Obzirom da je sačuvana sasvim krnje, ne može procijeniti u kojoj je mjeri Držić antički uzor adaptirao na dubrovačku sredinu i koliko je u tome uspio. 
 Hekuba  je jedina Držićeva tragedija, prerada Euripidove  Hekabe  prema Dolceovom talijanskom prijevodu. U devetnaestom stoljeću smatrali su je Vetranovićevom, dok je Petar Kolendić nije pripisao Držiću. Držićevo autorstvo potvrdio je pronalazak još jednog rukopisa  Hekube  u Šibeniku. Držić u ovoj tragediji iznosi prikriveni obračun s dubrovačkom vlašću, zbog čega je dva puta zabranjeno njezino prikazivanje - odnos vlasti i obespravljenosti, glupost moćnih i mudrost obespravljenih aluzija su na aktualnu političku situaciju. Hekuba je vrlo dorađeno djelo, kojemu je, čini se, Držić posvetio najviše vremena, sastavljeno u dvostrukorimovanom dvanaestercu (kao i druga djela u stihu) i simetričnom osmercu.  Hekubom  se ujedno Držić najviše udaljava od renesanse i približava poetici manirizma. 
   
 Premda je ostao izoliran od matice zbivanja, u prvom redu zbog jezika, Držić je izuzetna pojava u povijesti europske drame, jedan od najistaknutijih europskih komediografa renesanse i manirizma, no tek u novije vrijeme međunarodna književna povijest prepoznaje njegovu vrijednost. Često anticipira kasnije trendove, uvodi nove književne i kazališne postupke, te u mnogočemu prethodi Lope de Vegi, Shakespeareu i Molièreu. 
 Zaboravljen stoljećima, za kazalište je otkriven potkraj 19. stoljeća, kad Stjepan Miletić u zagrebačkom Hrvatskom narodnom kazalištu postavlja  Novelu od Stanca , a osobito nakon 1938. godine, kada se igra  Dundo Maroje  u režiji Marka Foteza, s nadopunom Mihovila Kombola, nakon čega su uslijedile brojne izvedbe njegovih dijela: redovito se izvodi kod nas, ali postavljeno je i stotinu izvedbi u inozemstvu na svim kontinentima. 
   
 * * * 
   
 Već prva Držićeva pastorala,  Tirena , znatno odstupa od konvencija žanra suprotstavljajući središnjem motivu ljubavi i ljubavnim jadima "pastijera" i vila realističnost i komičnost seljaka koji su uvučeni u fantastična zbivanja. Držić kroz niz priprostih vlaha (priglupi i zaljubljeni Miljenko, njegova majka Stojna, stari konzervativni Radat koji je isprva kritičan prema ljubavi, da bi postao žrtvom njezine strelice, kao i simpatični vlaški dječak Dragić koji prolazi na isti način) ne propušta prigodu iznijeti kritiku obijesne mladosti, ljudskih mana i iskvarenosti gradske sredine. Zanimljiv je i prolog, u kojemu govori o svojoj poetici, uzorima i dubrovačkoj pjesničkoj tradiciji. 
 Tirena  je u svoje vrijeme bila iznimno popularna: igrana je dva puta (1548. i 1551.), te je u 16. i 17. stoljeću nekoliko puta tiskana. Međutim, Držić je od strane svojih neprijatelja optužen za plagijat neke Vetranovićeve pastorale koja nam danas nije poznata, a od napada ga je branio Vetranović sam ( Pjesanca Marinu Držiću u pomoć ). 
   
 U Držićevu tiskanu knjigu među petrarkističke pjesme uvrštena su dva dramska fragmenta, varijanta Ljubmirovog monologa iz  Tirene  i Drugi prolog iste drame. Ljubmirov monolog kraći je i manje uspio od konačne verzije, pa ga je Držić ispustio u konačnoj verziji teksta. Drugi prolog  Tirene  nastao je prigodno, za drugu izvedbu te pastorale na piru 1551. godine. Za tisak u sklopu  Tirene  Držić je odabrao prvi prolog iz 1548. godine, "koji mu se opravdano činio boljim" (Torbarina). Držić u tom prologu govori o svojim neprijateljima i o svojem pjesničkom nadahnuću i talentu. 
 Nakon što su 2007. u biblioteci u Milanu (Biblioteca nazionale Braidense) otkriveni jedini sačuvani primjeraci dviju za autorovog života u Veneciji tiskanih knjiga Držićevih djela iz 1551. godine - za koje se ranije vjerovalo da se radi o jednoj knjizi koja je izgubljena - nedvojbeno je utvrđeno da je  Tirena  prvi put igrana 1548. godine, a ne 1549. kako se ranije smatralo, odnosno po nekim mišljenjima možda i prije izgubljene komedije  Pomet , koju se najčešće smatra prvim izvedenim Držićevim djelom. U drugom prologu  Tirene , koji je također uključen u tiskano izdanje iz 1551. godine, ali u drugi svezak pod naslovom  Pjesni Marina Držića ujedno stavljene s mnozim druzim lijepim stvarmi  (u kojemu je Držićeva poezija i druge dvije drame u stihu:  Venere i Adon  i  Novela od Stanca ) sam Držić navodi da je predstava igrana "onomlani" (prije dvije godine) "prid Dvorom", i da je predstavu prekinula bura, te opet 1551. na piru Vlaha Držića, zajedno s pastoralom  Venere i Adon . Međutim,  Tirena  je tiskana kao poseban svezak 1551. godine pod punim naslovom:  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi  - u naslovu se navodi godina prve izvedbe. Ponovljena izdanja svih navedenih djela tiskana su kao jedan svezak 1607. i 1630. godine (ovo treće izdanje pod zajedničkim naslovom  Tirena ). 
   
 Tekst je priređen prema izdanjima: 
 
 Djela Marina Držića,  Stari pisci hrvatski, Knjiga VII, 2. izdanje, priredio M. Rešetar, Zagreb. 
 Marin Držić:  Djela,  prir. Frano Čale, Centar za kulturnu djelatnost, Zagreb, 1987. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Marina Držića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-094-3 
 © 2011. Bulaja naklada d.o.o. 
 
 
 Bilješke 
   
 
 
 
 [1]  Posveta je tiskana u drugom izdanju Držićeve knjige  Pjesni Marina Držića ujedno stavljene s mnozim druzim lijepim stvarmi , U Bnecijeh, MDCVII, Polak Frana Bariletta, u kojemu je tiskana pjesnikova poezija i drame u stihu ( Tirena, Novela od Stanca, Venere i Adon ). 
 
 
 [2]   nije mi se moglo smanje neg njih volju učinit  - nisam mogao drugačije nego im udovoljiti 
 
 
 [3]   komedija  - autor ovo djelo tako naziva zato što je namijenjeno prikazivanju na sceni, a razlikuje se od pastirskih ekloga. 
 
 
 [4]   Paskvin  - Pasquino di Matteo di Montepulciano, talijanski kipar, rođen oko 1425, a njegov se kip nalazi u Rimu na Piazza Pasquino, nedaleko Piazza Navona. 
 
 
 [5]   početak ni svrha  - takvu su sudbinu, nažalost, imala mnoga djela koja nisu tiskana, kao uostalom i većina Držićevih djela (od kojih neka nisu niti sačuvana). 
 
 
 [6]   za tvoju  - zbog svoje 
 
 
 [7]   da ju slana...  - Držića su optuživali za plagiranje Vetranovića, što je Vetranović sam demantirao ( Pjesanca Marinu Držiću u pomoć ). 
 
 
 [8]  Sačuvana su dva prologa  Tirene , ovaj napisan za prvu izvedbu 1548, i drugi, tiskan također u drugom izdanju  Pjesni Marina Držića  iz 1607. godine, među Držićevim pjesmama pod brojem 27, a napisan za drugu izvedbu  Tirene  godine 1551. U ovom se prologu Vučeta, koji je već živio u Dubrovniku i iskusniji je od Obrada, odnosi prema njemu onako kako će se Obrad, ostavši u Dubrovniku iduće dvije godine, ponašati prema Pribatu u tom drugom prologu. 
 
 
 [9]   jalovice  - mlada krava, koza ili ovca što još nije bila steona 
 
 
 [10]   tere čtova  - te si počastio 
 
 
 [11]   četr dni pak s kima izleža u vinu  - s kojima si se potom četiri dana izležavao pijući 
 
 
 [12]   kažeš  - pretvaraš 
 
 
 [13]   odkle te imamo?  - odakle stižeš? 
 
 
 [14]   vidi  - čini 
 
 
 [15]   naime  - osobito 
 
 
 [16]   danu si ti svime na vidjenje spravni  - dapače, svima si spravan kao uzor 
 
 
 [17]   viđu  - vidim 
 
 
 [18]   pokojno  - mirno 
 
 
 [19]   razlog  - razum, razumnost 
 
 
 [20]   njekôme  - nekom 
 
 
 [21]   do pasa u bradah  - u to su vrijeme stariji Dubrovčani nosili duge brade 
 
 
 [22]   vladika  - vlasteoska gospođa, vlastelinka 
 
 
 [23]   na sviti  - na svijetu 
 
 
 [24]   njih lica meu lipim graćkami  - njihova lica među građankama, koje su također lijepe 
 
 
 [25]   grimizom jak zapad a svite njih sjaju  - njihove haljine sjaju grimiznom bojom kao sunce na zapadu 
 
 
 [26]   istočna gospoda ... otmanskoga ploda  - Turci, s kojima su u to doba Dubrovčani bili u dobrim odnosima, plaćajući im danak 
 
 
 [27]   svakoja ki vlada  - koji svime vlada 
 
 
 [28]   Ka je ovoj dubrava?  - Scenografiju je činio prikaz šume i gorâ. 
 
 
 [29]   Kô li se... dvore  - Kako li se gizdava (dubrava, gore) uvuče među dvore? 
 
 
 [30]   vijeku  (uz negaciju) - nikad 
 
 
 [31]   svoja ljubi  - njegova draga 
 
 
 [32]   smesti  - omesti, poremetiti, donijeti im nesreću,  smeću 
 
 
 [33]   satir će ma zaman it za njom po gorah  - ali će satir uzalud ići za njom po gorama 
 
 
 [34]   svoju  - njegovu, Ljubmirovu 
 
 
 [35]   sve  - svoje 
 
 
 [36]   Rijeka  - Rijeka dubrovačka, medeni izvor u kojemu žive vile, muze dubrovačkih pjesnika; Držić ih spominje na više mjesta u svom opusu. 
 
 
 [37]   gledaje  - gledajući 
 
 
 [38]   dubrava  - Dubrovnik 
 
 
 [39]   mlad djetić  - Marin Držić 
 
 
 [40]   svu  - svoju 
 
 
 [41]   otajna naravi sva  - sve tajne prirode 
 
 
 [42]   ki im bog objavi u vodah  - koje im je Bog objavio u vodama 
 
 
 [43]   duh bijesni od slasti  - odnosi se na "furor poeticus", platonističko učenje o pjesničkom nadahnuću, prema kojemu je pjesnik u trenutku stvaralačkog zanosa u nekoj vrsti mahnitosti, koja mu dolazi s neba, pa postaje sličan bogu. 
 
 
 [44]   divjač  - divljina, surovost 
 
 
 [45]  Slijedi pohvala Držićevim uzorima, Džori Držiću (1461-1501) i Šišku Menčetiću Vlahoviću (1457-1527). I njih dvojica su "s vilam općili". 
 
 
 [46]   Orfeo  - Orfej, mitski pjevač iz Trakije koji je tako divno pjevao da su se zaustavljale ptice i zvijeri da ga slušaju; kada je njegova žena Euridika umrla od zmijinog ugriza, Orfej ju je pokušao izbaviti iz podzemnog svijeta, ali je prekršio uvjet da se neće osvrtati da je vidi prije nego što izađe na površinu, te je ona zauvijek ostala u podzemlju. 
 
 
 [47]   Mnozi su  - Odnosno, u Dubrovniku ima još mnogo vrsnih pjesnika 
 
 
 [48]   remeta svet  - sveti redovnik, tj. Mavro Vetranović Čavčić (1482-1576), koji je živio pustinjačkim životom na otočiću Sv. Andrija od 1534-42, a kasnije u samostanima na otocima Mljetu i Lokrumu. 
 
 
 [49]   vile od voda  - sirene, koje se niže spominju 
 
 
 [50]   Kad pjesni ljuvene...  - Držić Vetranovića uspoređuje s mitskim pjevačem Orfejem, što nije slučajno, jer je Vetranović autor mitološke drame  Orfeo . 
 
 
 [51]   Kako te liposti ... Bog darova  - kao što te je ljepotom nad mnogim gradovima, tako te je i svakom milošću obdario višnji Bog. 
 
 
 [52]   a ne moj  - ne moj, nego Ljubmirov ( pr'jateljski , odnosno, od mog prijatelja) 
 
 
 [53]   vik  (uz negaciju) - nikad 
 
 
 [54]   manje zlo  - sva sreća, ni pol jada (prema tal.  meno male ) 
 
 
 [55]   mila da mu je smrt prika  - da mu je draga prijeka, nenadana smrt 
 
 
 [56]   tijekom  - trkom 
 
 
 [57]   ovi stril  - nimfe se bave lovom, pa nose luk i strijele 
 
 
 [58]   žî mi ti  - živio mi ti, života ti 
 
 
 [59]   hladenac što smuti  - što bi smutilo i onoga koji je hladan poput izvora 
 
 
 [60]   stegnuv ju  - kad je prisili 
 
 
 [61]   menije  - meni 
 
 
 [62]  Ovom Ljubmirovom monologu odgovara Tužba Ljubmirova (pjesma 26), koja je vjerojatno starija verzija ovog monologa. 
 
 
 [63]   suzama nepokoj oblahša koji čas  - zahvaljujući suzama, nemir postaje lakši tek za koji trenutak 
 
 
 [64]   a suze zadosti ne biše odvratit  - a suze ne bijahu dovoljne da otklone... 
 
 
 [65]   me  - moje 
 
 
 [66]   kripos  - snagu 
 
 
 [67]   ktij mi rit  - kaži mi, deder mi kaži 
 
 
 [68]   ga  - srce (v. gore) 
 
 
 [69]   razgovor a prî bîh i družba vesela  - a prije bijah razgovorom (utjehom) i veselom družbom 
 
 
 [70]   vlas  - vlast 
 
 
 [71]   dobro s nemilosti od srca ne stoje  - nisu u skladu s nemilosrdnošću srca 
 
 
 [72]   grditi  - nagrđivati 
 
 
 [73]   tko  - onoga koji 
 
 
 [74]   vječne radosti  - raja 
 
 
 [75]   jad  - otrov 
 
 
 [76]   da ne vim slova rit  - da ne znam riječi reći 
 
 
 [77]   ljubav me a steza  - a ljubav me je nagnala 
 
 
 [78]   zovu  - zovem, zazivam (stariji oblik prezenta 1. l. jednine) 
 
 
 [79]   ali ja svršeno prijeku smrt prijati  - ili ja konačno prijeku smrt primiti 
 
 
 [80]   ne pristav a  - a ne prestavši, a neprestano 
 
 
 [81]   jak kami  - kao kamen 
 
 
 [82]   njih  - njihov 
 
 
 [83]   bolestan i gdi greš  - i gdje ideš bolestan, tj. pun tuge, bola 
 
 
 [84]   gorčiju jada  - gorču od otrova 
 
 
 [85]   riči  - riječima 
 
 
 [86]   ma zlato se...  - vrhunac sreće može pružiti samo ljubav, tj. Tirena, kojoj je hladenac stan. 
 
 
 [87]   mû  - moju 
 
 
 [88]   Srcem je kamena  - božica Dijana svoje je nimfe odgajala u mržnji na muškarce 
 
 
 [89]   od mene  - o sebi 
 
 
 [90]   Ljubmira suzami ništa se ne boljah  - nisu me nimalo boljele Ljubmirove suze 
 
 
 [91]   ošao  - ostavio (v.  oći  u rječniku) 
 
 
 [92]   tuj ticat  - možda u Tirenine grudi 
 
 
 [93]   Ter stani malo tuj  - vjerojatno: ostavi me na miru, ne diraj me 
 
 
 [94]   vas  - sav 
 
 
 [95]   ne budem ako prit  - ako ne dođem 
 
 
 [96]   ođe  - ostavi (od gl.  oći ) 
 
 
 [97]   iznori  - izroni 
 
 
 [98]   brijeme  - vrijeme 
 
 
 [99]   ručit se  - zaručiti se 
 
 
 [100]   brašno  - hrana 
 
 
 [101]   jes' li zdrav  - je li ti ljubav odnijela pamet, jesi li lud? 
 
 
 [102]   svakoja  - sve, svakoga 
 
 
 [103]   Oči ti 'e...  - Začarala te je svojom tamom noćna sablast (noćnica) zbog koje (kojome) si tužan. 
 
 
 [104]   otud  - odlazi! 
 
 
 [105]   molju  - molim 
 
 
 [106]   ne vrijedi  - ne vrijeđaj, nemoj povređivati 
 
 
 [107]   ostan' se  - ostavi se 
 
 
 [108]   u muke ljuvene  - u ljubavnim mukama 
 
 
 [109]   zla mraka  - nečastivi, nešto zlo ili sl. 
 
 
 [110]   tužu  - tužim 
 
 
 [111]   zovući  - da zazivam 
 
 
 [112]   Načinja sve ...  - Vrijeme sve popravlja, a ne pamet (prema poslovici). 
 
 
 [113]   magare sito na Đurđev dan  - na Jurjevo (23. travnja) "praznik koji su mnogi slavenski narodi slavili kao početak proljeća, a među običajima koji su s njim povezani bilo je i prvo izvođenje stoke na pašu. Običaji su imali magično značenje, jer se njima željela osigurati plodnost stoke, ljudi i zemlje. ... Bonifačić Rožin piše: 'U Župi i Konavlima još kažu da blago treba najesti na Jurjevo ujutro, jer će onda biti sito cijelu godinu. U Župi kažu da se na Jurjevo konj tri puta pokloni suncu." (F. Čale) 
 
 
 [114]   po ljuteh  - po liticama, hridima 
 
 
 [115]   napisan  - namazan 
 
 
 [116]   A Ljubav...  - A za boga Amora kažu da je dijete s krilima 
 
 
 [117]   prave  - kažu, govore 
 
 
 [118]   Vragut bat...  - Ni koraka ne znaju te skitnice što čine 
 
 
 [119]   moz  - mozak, pamet 
 
 
 [120]   Rádi činit da je ... uprav  - Da se mene, Radata, pita, ja bih popravio (napravio ... uprav) 
 
 
 [121]   o drugom rade  - na drugo misle 
 
 
 [122]   mutivodom  - misli se na vilu koja živi u studencu 
 
 
 [123]   Vukovom, a ne mniš, živo si sve ošao?  - A ne misliš na to kako si vukovima ostavio svu stoku? 
 
 
 [124]   kako razlog prosi  - kako razum traži, kao što je razborito 
 
 
 [125]   ni svjeti njih čuju  - niti se slušaju njihovi savjeti 
 
 
 [126]   tim rika sve nosi  - zbog toga sve propada 
 
 
 [127]   mučiš  - šutiš 
 
 
 [128]   Hoće li razlog toj  - Je li to razborito, je li pravo? 
 
 
 [129]   me  - moje 
 
 
 [130]   norila  - ronila 
 
 
 [131]   ne javi nego san  - ne na javi, nego u snu 
 
 
 [132]   nače  - poče, stade 
 
 
 [133]   ljubi  - ljubu, ženu 
 
 
 [134]   u život  - dok budem živio 
 
 
 [135]   pak  - poslije 
 
 
 [136]   koja  - majka 
 
 
 [137]   bat  - batina 
 
 
 [138]   bolesna  - tužna, jadna 
 
 
 [139]   pokojna  - mirna 
 
 
 [140]   zabudu  - zaborave 
 
 
 [141]   ne mneći  - nenamjerno, ne misleći 
 
 
 [142]   da pojmiš dušice  - da odahneš 
 
 
 [143]   tančati  - tanjiti 
 
 
 [144]   Ne svrši...  - još im se ni ne završi pir, a one odmah nastoje... 
 
 
 [145]   tančiš  - "u značenju "cjepidlačiš", ali možda i u igri riječi s glagolom  tančati  u Stojninoj replici, sa značenjem "tanjiti" (obrve)" (F. Čale) 
 
 
 [146]   Kad bi se ... pogrdio  - Kad bi sama sebe vidio onakvim kakav jest, ne bi psovao druge, nego sebe. 
 
 
 [147]   od mladih  - o mladima 
 
 
 [148]   od starih  - o starima 
 
 
 [149]   od mene  - o meni 
 
 
 [150]   od tebe  - o tebi 
 
 
 [151]   tkane sebe  - svojeglave 
 
 
 [152]   zelena im je kúda kako u luka  - rep im je zelen kao kod luka 
 
 
 [153]   uzima  - ima (uz-ima) 
 
 
 [154]   i uzvidi se duba i hodom i svima  - i izgleda kao hrast i hodom i svime ostalim 
 
 
 [155]   govore  - govoreći 
 
 
 [156]   U toj doba vaše ne pristav svaka nas  - U tim vašim godinama svaka od nas neprestano... 
 
 
 [157]   nos nose  - srde se 
 
 
 [158]   trijebi je  - potrebno je 
 
 
 [159]   zle struke  - zle vrste 
 
 
 [160]   idu  - idem 
 
 
 [161]   Budi ti!  - Neka ti bude! 
 
 
 [162]   najbrže  - smjesta, odmah 
 
 
 [163]   sama  - jedina 
 
 
 [164]   Ne razum ...   lik rani  - Taj tvoj razum ni tvoj dragi savjet, Radate, nije lijek toj ljubavnoj rani. 
 
 
 [165]   mladosti  - mladošću, kao mladost 
 
 
 [166]   a leda od starih napuni tej prsi  - a te prsi staraca napuni ledom 
 
 
 [167]   ka  - koja, neka 
 
 
 [168]   pristat g zlu  - povećati zlo 
 
 
 [169]   satira a...  - a nanese satira, toliko jaku zvijer 
 
 
 [170]   priđe  - prije 
 
 
 [171]   mu  - moju 
 
 
 [172]   na kuse  - na komade 
 
 
 [173]   Miljenko pameti, što Kupido krili  - Miljenko pameću, kao Kupido krilima 
 
 
 [174]   Las i san i grlo  - Dokonost, spavanje i jelo 
 
 
 [175]   boga su učinili  - pretvorili su boga 
 
 
 [176]   bez vida  - Amor je prikazivan slijep ili s povezom preko očiju. 
 
 
 [177]   strile ognjene  - Amorove strijele na nekim su prikazima zapaljene 
 
 
 [178]   kim strijelja i prži s glave pokradene  - "i pali sa ženske glave na kojoj je lažna (pokradena) kosa" - odnosno vlasulja - "(kojom žene uljepšavaju svoju glavu i na taj način lakše osvajaju muškarce" (Ratković). 
 
 
 [179]   petsat  - petsto 
 
 
 [180]   toliko da slove  - toliko da je na glasu, toliko da je slavan 
 
 
 [181]   na vrime  - u pravom tempu 
 
 
 [182]   ne iskah  - neću iskati 
 
 
 [183]   Marte  - Mars, starorimski bog rata;  Džove  - Jupiter (Jove), starorimski vrhovni bog 
 
 
 [184]  Ovi se stihovi odnose na Narcisa.  drazih bježeći  - bježeći od onih koje su ga voljele (nimfe, Eho) 
 
 
 [185]   ako se hoće ... gorit  - makar se priča da njihova staračka srca ne može zapaliti moja vatra 
 
 
 [186]   kim su nad greb noge  - koji su jednom nogom u grobu, koji su jedva živi 
 
 
 [187]   jad  - otrov 
 
 
 [188]   na saj svit  - na ovome svijetu 
 
 
 [189]   gorscijeh  - gorskih; prema narodnom vjerovanju takve nemani, koje mogu opčarati, žive u planini 
 
 
 [190]   zaspavši zao san  - dok sam spavao zao san; Radat nije siguran je li to što mu se događa san ili java 
 
 
 [191]   peči  - ugrize 
 
 
 [192]   ter mene ucvili...  - te mene ucvili i mene pogledom lijepe vil ustrili 
 
 
 [193]   neka znam  - kako bih upoznao 
 
 
 [194]   nemoć  - bol, bolest 
 
 
 [195]   ođeš  - ostaviš, napustiš (od gl.  oći ) 
 
 
 [196]   najbrže  - smjesta, odmah 
 
 
 [197]   gdio  - djeo 
 
 
 [198]   Za druzim pomoć dat na oganj je nastupio  - zato što je drugima pomagao, nagazio je na oganj ljubavi 
 
 
 [199]   sud  - sudnji dan 
 
 
 [200]   postat  - postajati, stati 
 
 
 [201]   uzma  - sablast, prikaza 
 
 
 [202]   u meni  - u sebi 
 
 
 [203]   da te sad mrtva tuj budemo zastali  - sve da smo te sad tu mrtvoga pronašli 
 
 
 [204]   Ali si ka neman...  - ili si neko čudovište koje se danas nama prikazuje kao Radat i njega sramoti 
 
 
 [205]   dili  - djelima 
 
 
 [206]   nemoćan  - bolestan 
 
 
 [207]   s ljubavi  - o ljubavi 
 
 
 [208]   nî ga moć  - nije moguće 
 
 
 [209]   hrani  - sprema 
 
 
 [210]   svoja  - njegova 
 
 
 [211]   dobiva  - nadmašuje 
 
 
 [212]   moj  - svoj 
 
 
 [213]  Još jedan lik ima ime Dragić. 
 
 
 [214]   mani  - uzalud 
 
 
 [215]   Djetetom s krilama  - Kupidu, Amoru 
 
 
 [216]   svojim  - njegovim, Kupidovim 
 
 
 [217]   ođe  - ostavi 
 
 
 [218]   oć  ( oći ) - ostaviti 
 
 
 [219]   Poći ću opako  - zlo ću poći, naopako ću poći 
 
 
 [220]   ljudi  - ljude 
 
 
 [221]   oćas  - rep, zadnjica 
 
 
 [222]   da sam ja tko će mnit  - tko će misliti da sam ja... 
 
 
 [223]   snijega bijeloga  - bijelih grudi 
 
 
 [224]   puhati  - loviti ptice 
 
 
 [225]   Neće m' ju iz ruke uzet n'jedna plata  - neću je dati ni za kakve novce 
 
 
 [226]   skoro će ... ovi svit  - uskoro će jadni tvoj Dragić napustiti ovaj svijet 
 
 
 [227]   Vaj, tvorim grozni... porazi  - Jao, grozno plačem, a plač gasi žar koji me je tako smrtno porazio 
 
 
 [228]   čujem kriposti u meni lipsati  - osjećam da u meni nestaje snaga 
 
 
 [229]   vik  (uz negaciju) - nikad 
 
 
 [230]   kriposti sionima  - silnim moćima 
 
 
 [231]   da ju upije  - da za njom vapi, da je zaziva 
 
 
 [232]   vije  - zavija 
 
 
 [233]   iz tejzi zeleni  - iz te dubrave 
 
 
 [234]   hotjejte  - htjednite 
 
 
 [235]   hode  - hodeći, hodajući 
 
 
 [236]   svoje  - njegove 
 
 
 [237]   duh poteza  - izdiše 
 
 
 [238]   studenija a sad leda  - a sada studenija od leda 
 
 
 [239]   Zlobne višnje ... bogove, koji vole da su smrtnici tužni i nemirni 
 
 
 [240]  podrazumijeva se: negoli je 
 
 
 [241]   nije  - nema 
 
 
 [242]   gledav  - dok gledam 
 
 
 [243]   ublijedili  - problijedila (lica) 
 
 
 [244]   u vaše željenje višnji vas samiri  - neka vam višnji usliša vaše želje 
 
 
 [245]   boles  - bol 
 
 
 [246]   Što li 'e  - tko li je 
 
 
 [247]   našadči  - kad je pronašla (vila) 
 
 
 [248]   ktjej iti  - idi, htjedni ići 
 
 
 [249]   mnoga  - mnoge stvari 
 
 
 [250]   U oganj ... ljubavi  - na žrtvenik ljubavi; Ljubmir kao zavjetnu žrtvu daje svoje srce 
 
 
 [251]   Liru ... darivam  - žrtveni dar Radmilov 
 
 
 [252]   Sve pjesni  - Ljubenko kao žrtvu prinosi svoje pjesme 
 
 
 [253]   tiskaš  - guraš 
 
 
 [254]   Udari...  - "Ovdje počinje, kako se zaključuje iz iduće didaskalije, ples na "bojni način od moreške", koji će poslije pomirbeno zaključiti "tanac na način pastijerski" (kako naznačuje jedan rkp.) ... Nije poznato kakva je bila ta Držićeva moreška, ali se može pretpostaviti, misli Košuta, da se Držić koristio moreškom kakva nam je i danas poznata u Korčuli..." (F. Čale) 
 
 
 [255]   razum od svita i znanje  - "mens mundana" ili "intelectus divinus" neoplatoničara (Košuta), u smislu koji valja pridavati učenju M. Ficina i sljedbenika 
 
 
 [256]   boj ostavit  - napustiti, odustati od boja 
 
 
 [257]   zla mraka  - nečastivi, nešto zlo ili sl. 
 
 
 [258]   zač  - jer 
 
 
 [259]   ođoše  - ostaviše 
 
 
 [260]   kome  - kojom 
 
 
 [261]  Ova je pjesma vjerojatno starija verzija Ljubmirova monologa u  Tireni  (st. 259-362). Objavljena je u Držićevom kanconijeru kao Pjesan 26 (drugo izdanje,  Pjesni Marina Držića ujedno stavljene s mnozim druzim lijepim stvarmi , U Bnecijeh, MDCVII, Polak Frana Bariletta, u kojemu je tiskana pjesnikova poezija i drame u stihu,  Tirena, Novela od Stanca, Venere i Adon ). Premda je nakon 25. pjesni Držić napisao "svrha", ovu je Tužbu u nj uvrstio naknadno, zajedno s Prologom drugim za  Tirenu  (Pjesan 27.). 
 
 
 [262]   lipotom na sviti prilike komu ni  - kojemu po ljepoti nema sličnoga na svijetu 
 
 
 [263]   da bi mi  - kad bih mogao 
 
 
 [264]   anđelski nje ures ...  - jer kao što mislim da je njezin anđeoski ures pun ljepote, tako je pun i svake milosti 
 
 
 [265]   da bi meni njoj kadgodi moć izrit  - kad bi meni bilo moguće kad god njoj izreći 
 
 
 [266]   kroza nju  - zbog nje 
 
 
 [267]   nî  - nema 
 
 
 [268]   Nî ufat radosti ...  - ne može se moja mladost nadati radosti kad je lišena tvoje ljepote 
 
 
 [269]   kad umrem ...  - koja mi se neće smilovati dok ne umrem ( hrani  - čuva, suzdržava se) 
 
 
 [270]   boga dil  - radi boga 
 
 
 [271]   općiš  - običavaš 
 
 
 [272]   meu druzi  - među drugovima 
 
 
 [273]  Sačuvana su dva prologa  Tirene , prvi, napisan za prvu izvedbu 1548, i ovaj drugi, tiskan u drugom izdanju  Pjesni Marina Držića  iz 1607. godine, ali među Držićevim pjesmama pod brojem 27, a napisan za drugu izvedbu  Tirene  godine 1551. Ovaj je prolog "više prigodnog karaktera i napisan specijalno za izvedbu na svadbi Vlaha Držića", a za tisak u sklopu  Tirene  Držić je odabrao prvi prolog, "koji mu se opravdano činio boljim" (Torbarina). Ovdje se Obrad, koji je u međuvremenu proživio dvije godine u Dubrovniku i upoznao ga, odnosi prema neiskusnom Pribatu onako kako se Vučeta u prvom prologu odnosi prema pridošlici Obradu. 
 
 
 [274]   Nut čuda čudnijeh!  - "Pribat se, kako poslije objašnjava (st. 21-22) zatekao u raskošnoj sredini prvi put u životu pa se divi sjaju plemstva, ljepoti vladika, bogatstvu građana i samoj odjeći koju Obrad nosi pa ga zato ne može ni prepoznati." (F. Čale) 
 
 
 [275]   uljudnijeh  - ljupkih, ugodnih 
 
 
 [276]   zla naplato  - nesrećo (možda u značenju  dužniče, neuredni platišo ) 
 
 
 [277]   ne poznaš  - ne prepoznaješ 
 
 
 [278]   baniš se  - oholiš se, ponašaš se poput bana 
 
 
 [279]   svakoja  - svime 
 
 
 [280]   tko opći  - tko se druži 
 
 
 [281]   koje mlad  - štogod mladi, koju mladu životinju (janje, telića ili sl.) 
 
 
 [282]   urvom  - vrvom, žurbom 
 
 
 [283]   u ovi dvor ulazit  - vidio je kako mnogo ljudi ulazi u tu kuću, ali nije znao zašto 
 
 
 [284]   ktjeh ... uljesti  - ušao sam ("povučen rijekom ljudi i znatiželjom" - F. Čale) 
 
 
 [285]   ali već ne umjeh, moj brate, izljesti  - zbunjeni i priprosti Pribat nije znao pronaći izlaz iz bogate palače uređene za svadbu i pune ljudi 
 
 
 [286]   godišnice  - seoske djevojke koje su gradski gospari uzimali za sluškinje u gradu, najčešće na godinu dana, dok se ne bi udale 
 
 
 [287]   rilice nadute  - napučena usta (njuškice) 
 
 
 [288]   Vlaše kukuljaše  - "vjerojatno su fratra nazivali kukuljašem" (F. Čale) 
 
 
 [289]   gori  - na gornji kat 
 
 
 [290]   molju  - molim 
 
 
 [291]   stan ... Džula Pjorovića  - "djeda mladenke Marije po majci, bogatog trgovca Julija Cvjetkovića koji se u Genealogiji spominje kao Giuliano de Florio Turcinovich. On više nije bio živ, jer je umro još 1548. godine, pa stoga nije tada bila održana svadba Marije i Vlaha Držića, koji je te godine s budućim tastom bio sklopio vjenčani ugovor (Marijin miraz i nasljedstvo iznosili su 50.000 dukata)." (F. Čale) 
 
 
 [292]   starići  - starićima, stâr i starići bili su u Dubrovniku mjere za žito, starić je sadržao oko 8 litara; dakle: koji je toliko bogat da je srebro mjerio starićima 
 
 
 [293]   srebrom pijaše  - pio je iz srebrenih posuda 
 
 
 [294]   Nika Držića  - dum Marinova stričevića 
 
 
 [295]   sad  - "o pokladama 1551. - Vlaho je, dakle, pjesnikov rođak. On je platio i prvo izdanje  Tirene  (s drugim sastavcima, pa i ovim pjesmama) tiskano te iste godine, od kojeg se nije sačuvao ni jedan primjerak." (F. Čale) 
 
 
 [296]   jak  - kao 
 
 
 [297]   Djevojku ... Sinđičevîć kuće  - "Mariju, kćer Stjepana Sinčičevića Aligrettija iz bogatih građanskih krugova, tada jedinicu. Vlaho se prije trebao oženiti njenom sestrom Klarom, koja je međutim umrla." (F. Čale) 
 
 
 [298]   tretji dio  - trećinu 
 
 
 [299]   nut božje milosti  - u značenju: "divota li je vidjeti!" 
 
 
 [300]   deri  - do, sve do 
 
 
 [301]   slove  - na glasu je 
 
 
 [302]   dmu sjeveri  - pušu sjeverni vjetrovi 
 
 
 [303]   umnoži  - neka umnoži 
 
 
 [304]   je li njim prilika  - ima li njima sličnih 
 
 
 [305]   već gore  - više, jače gore (svijetle) 
 
 
 [306]   vridnosti časte ...  - po svojim vrijednostima su na čast gradu i cijelom kraju 
 
 
 [307]   ubrani  - obrani, sačuva od 
 
 
 [308]  "Poslije konvencionalne pohvale mladencima, pirnicima, vladikama, uglednicima Dubrovnika, slijedi, kao i u prvom prologu  Tireni , dulji odlomak posvećen samom pjesniku, s aluzijom na otpore neprijatelja njegovu talentu i na prvu izvedbu djela po lošem vremenu." (F. Čale) 
 
 
 [309]   čestiti  - sretni, bogati 
 
 
 [310]   ži mi  - neka mi živi, živjela 
 
 
 [311]   onomlani  - "prije dvije godine, o pokladama 1549, točnije izm. 15. veljače i 5. ožujka. Ova druga, pak, predstava, prema Kolendiću, najvjerojatnije se održala u nedjelju 11. siječnja 1551. a priredila ju je diletantska družina u kojoj su bili mladi drugovi Vlaha Držića." (F. Čale). Međutim, na naslovnoj stranici nedavno pronađenog prvog tiskanog izdanja  Tirene  navedeno je da je izvedena godinu dana ranije, 1548. 
 
 
 [312]   Vučeta  - Obrad i Vučeta govorili su prolog u prvoj izvedbi 
 
 
 [313]   dijelit se ne umih  - ne mogoh (ne znah) se rastati 
 
 
 [314]  "Ostao je dakle u Dubrovniku pa je zato sada toliko iskusan da Pribata može obavijestiti o svemu što je piscu stalo da publika čuje." (F. Čale) 
 
 
 [315]   kaza mi  - Vučeta 
 
 
 [316]   u rijeci kraj gore  - U Rijeci dubrovačkoj, "boravištu muza dubrovačkih pjesnika" poput antičkog Helikona (F. Čale) 
 
 
 [317]   gdi blazni ...  - kako mami, privlači cvijeće da nikne (proljeće) 
 
 
 [318]   kazaše  - pokazivaše, odavaše 
 
 
 [319]   ke  - kojoj, od koje 
 
 
 [320]   dipli izbrane  - prenes: pjesnički dar 
 
 
 [321]   od riječkih vil strane  - u ime vila iz Rijeke dubrovačke 
 
 
 [322]   svireći  - pišući poeziju 
 
 
 [323]   Apolo  - Apolon, starogrčki bog sunca, pjesništva i glazbe 
 
 
 [324]   vazam ih  - uzevši ih (diple) 
 
 
 [325]   nače  - poče, započe 
 
 
 [326]   u nje  - u njih 
 
 
 [327]   slas ... bijesniješe  - "nebeski dar Apolona, odnosno muza, u pjesniku izaziva nadahnuće, stanje svojevrsne stvaralačke mahnitosti, "furor poeticus", a to platonističko učenje Držić više puta izražava ovakvim slikama projicirajući osjećaje u krajolik" (F. Čale) 
 
 
 [328]   priko mora tamo  - u Italiji 
 
 
 [329]   kad on dođe  - kad se on vratio (iz Italije) 
 
 
 [330]   kako manen, svak ide ga sliditi  - kao mahnit svak za njim ide 
 
 
 [331]   A mene darivat počeše vlastele ...  - Obrad objašnjava kako je ostao u Dubrovniku, u službi vlastele 
 
 
 [332]   njih  - njihovu, svoju 
 
 
 [333]   istini  - istiniti 
 
 
 [334]   Martin Šumičić  - suprug lijepe Fjore, koja je umrla mlada 1549. godine; tim povodom, Držić je o njoj napisao dvije pjesme (Pjesan 21. i 22.) 
 
 
 [335]   šurinu  - Vlaho Držić je šura Martinu Šumičiću, koji se poslije Fjorine smrti oženio Vlahovom sestrom Dživom 
 
 
 [336]   larad  - slanina 
 
 
 [337]   kuplju  - kupam 
 
 
 [338]   onomlani  - prije dvije godine 
 
 
 [339]   Ljubmira  - glavnog junaka  Tirene 
 
 
 [340]   divjač  - divljina, surovost 
 
 
 [341]   ma vjetri ne daše ništa čut ...  - bio je siječanj, te je jaka bura omela predstavu na prostoru pred Kneževim dvorom, stihovi se nisu mogli čuti i publika je otišla 
 
 
 [342]   smrtnoga poraza  - od smrtne pogibelji 
 
 
 [343]   dubje  - stabla koja predstavljaju scenografiju, a Pribat se kao priprosti pastir čudi kako mogu rasti u zatvorenom prostoru 
 
 
 [344]   vijeku  (uz negaciju) - nikad 
 
 
 [345]   io  - jeo 
 
 
 [346]   plovaćeš  - plivat ćeš 
 
 
 
 Sadržaj 
 Posveta 
 PROLOG 
 PRVI AT 
 DRUGI AT 
 TRETJI AT 
 AT ČETVRTI 
 AT PETI 
 Tužba Ljubmira od komedije Tirene. 
 Prolog drugi komedije prikazane u Držić na piru. 
   
 Bilješke 
 Rječnik 
 Bilješka o autoru 
 Impressum 
 
 
 Imena 
   
 TIRENA, vila 
 LJUBMIR, pastir 
 KUPIDO 
 Iz neba glas 
 SATIR 
 REMETA 
 VUČETA 
 
 
 
 
 OBRAD 
            LJUBENKO    
            RADMILO 
            RADAT 
 
    
 
 Vlasi 
 
 
 
 
 MILJENKO, Vlašić 
 STOJNA, mati Miljenkova 
 DRAGIĆ, sin Radatov 
   
 
 
 Posveta 
   
 Svitlomu i uzvišenomu vlastelinu 
    Maru Makulji Puciću 
    Marin Držić. [1] 
   
 Budući, gospodine Maro, vridni vlasteline, plemenita krvi, srčani prijatelju, od mnozih moljen bio da komediju  Tirenu  (koju ovo minuto vrime, za ne stat zaludu, složih i za arajdat prijatelje prikazah) dam na svitlos, i budući se rodio naravi za poslužit i pogodit svakomu u stvari razložite, nije mi se moglo smanje neg njih volju učinit [2] , i najliše, er ova ista komedija [3]  bijaše jure u rukah od njekijeh ki je davahu svojijem prijateljem ispisovat, kojijem pismom s brjemenom bi ostala (kako i u Rimu Paskvin [4] ) bez nosa i bez ruka, razbijena i razdrta, da joj se ne bi znao početak ni svrha [5] . I razmišljajući er bez pomoći od uzvišena gospodina ona bi bila kako lijepa divica bez uresa od svitlih haljina, odlučio sam (uzdavši se u ljubav ku mi si vazda nosio za tvoju [6]  slatku narav kojom si svakomu drag, kako su sve izvrsne stvari drage) rečenu komediju stavit prid tvoje svitlo lice, da ju ti tvojom dobrotom nakitiš, tvojijem razumom uresiš, tvojom plemštinom braniš i kriposti mnozima, kojima sjaš među vlasteli, tvojima druzi, kako sunce među zvjezdama. Sada, svitla krvi, hrabreni vlasteline, časti grada Dubrovnika, sinu velikoga vlastelina Dživa Makuljića, koga je svitla vridnos među nami kako sunčani zrak na nebi i na zemlji, primi ju za tvoju dobrotu i sjencom je od tvoje vridnosti pokrij, da ju slana od zlijeh jezika ne oznobi [7] , da ju vitar od nenavidnosti ne povali, da ju magla od neumjeteostva ne obujmi. I ako nije dostojna da ju štit od takoga vlastelina štiti, dostojna je tvoja kripos da male stvari velike čini; i što je podobno da tvoje uši pase, dostojno je da svak sliša. Ne drugo! Ja, koji sam vazda s velicijem priklonstvom tvojima se kriposti klanjao, sad, humiljeno celivajući ti ruke, s srcem i s dušom na tvoju se službu uvjetujem. 
 
 
 Prolog 
 VUČETA i OBRAD 
    prolog govore: 
 VUČETA 
 Ti li s' toj, Obrade, zla kozokrađice? [8] 
       Znaš kad mi ukrade dvije jalovice [9] , 
    tere čtova [10]  njima lupeže družinu, 
       četr dni pak s kima izleža u vinu? [11] 
 OBRAD 
 Družbu sam ja gostio i još ću gostiti, 
       er nisam rđa bio ni vedaš kako ti. 
    Promijeni vuk dlaku, ali ćud nikada: 
       prikladan si k raku ki ide nazada. 
 VUČETA 
 Komu se kažeš [12] , haj? Ali te ne znamo? 
       Ruku mi sjemo daj; nu odkle te imamo [13] ? 
 OBRAD 
 Iz doma, brate moj; masaoca ovi mijeh 
       u lijepo mjesto ovoj, da prodam, donijeh. 
 VUČETA 
 Ostavi maslo sad, nu istom obidi 
       očima ovi grad. Kakav ti se vidi? [14] 
 OBRAD 
 Gizdav si naime [15] , Dubrovniče slavni, 
       danu si ti svime na vidjenje spravni. [16] 
    Diči se tve bitje nebeskim dari svim 
       kakono prolitje cvijetjem razlicim; 
    viđu [17]  te u goju pokojno [18]  gdi stojiš, 
       i jak bubreg u loju gdi se lijepo toviš. 
 VUČETA 
 Besjede ostavi! Gdi je mir, tu je Bog, 
       a život je pravi gdi je pravda i razlog. [19] 
    Ovdi, brate, putnik ima mirno stanje, 
       ne sumnji zao človik da mu uzme imanje; 
    lupežom lova ni, nî krvnikom stana; 
       zlo se ovdi i ne sni, milos je zgor dana. 
 OBRAD 
 Nut lijepe mladosti, što milo šetaju, 
       njekôme [20]  radosti sunčanom svi sjaju. 
    Do pasa u bradah [21]  starce vidim šetat, 
       da ih je, brate, strah u obraz zagledat. 
 VUČETA 
 A nuti vladikâ [22] ! Ne vidiš ništa ti? 
       ljeposti njih slika je li gdi na sviti? [23] 
 OBRAD 
 Svijetle se njih lica meu lipim graćkami [24] 
       jak zvizda danica meu svitlim zvjezdami. 
 VUČETA 
 Nut što se milo sad ljepotom gizdaju, 
       grimizom jak zapad a svite njih sjaju. [25] 
 OBRAD 
 Ljepši Bog ki stvori ljeposti tolike, 
       meu vilam u gori nije njima prilike. 
 VUČETA 
 Vidiš li ovi grad i vlastele ove? 
       Po svemu svitu sad dobro ime njih slove. 
    Istočna gospoda po božjoj milosti 
       otmanskoga ploda miluju ih dosti; [26] 
    i tamo od zapada uzmnožna gospoda 
       ljube ih sva sada, - milos im tuj Bog da; 
    razmirja ne imaju na svitu s nikime, 
       korablje plivaju njih vitrom svakime. 
 OBRAD 
 Božji su dari toj, svakoja ki vlada, [27] 
       najveći, brate moj, čovjeku ke on da. 
    Mogu se oni zvat blaženi i čestiti, 
       ako budu poznat njih dobro na sviti, 
    i ako hvaliti Višnjega budu ki 
       može umnožiti i uzet dar svaki. - 
    Ka je ovoj dubrava? [28]  Ali su i ovdi gore? 
       Kô li se gizdava uvrže meu dvore? [29] 
 VUČETA 
 Ah, ah, ah, bogme smijeh! Obrade, ovdi se ć' 
       nagledat čuda tijeh kijeh vijeku [30]  vidjet neć': 
    iz vode će ispliti jedna vil ku Ljubmir 
       njeki će ljubiti, vele uzmnožan pastir, 
    koga će jedan dan lijepa vil gledati 
       gdi hoće žalostan sam sebi smrt dati, 
    pokli ga ne ljubi (tako će tužan mnit) 
       draga svoja ljubi [31] , ka se će na nj smilit, 
    ka ga će svojome ljubavi darovat, 
       uvijeke kojome moć se će blažen zvat. 
    Ma huda nesreća, od slatkoga mira 
       koja je zla smeća, donijet će satira, 
    ki ih će tuj smesti [32]  i ki će njih rados 
       divjome obijesti svrnuti u žalos. 
    Satir će u taj čas u čudan bijes udrit, 
       kad bude na obraz prilijepe vil pozrit; 
    Ljubmiru dragu vil hotjeće ugrabit, - 
       vila će kako stril iz luka prid njim bit; 
    satir će ma zaman it za njom po gorah, [33] 
       slidiv ju noć i dan trajat će u suzah. 
    Vila će pak iskat dragoga Ljubmira; 
       Ljubmir će vilu zvat a kleti satira, 
    koji njih veselje veliku i rados 
       u gorko dreselje obrnu i žalos. 
    Sumnit će tuj Ljubmir da svoju [34]  dragu vil 
       ne bude zli satir po nesreći osvojil; 
    svud ga će tim iskat, da mu se osveti, 
       š njim se će pak sastat i š njim će boj biti: 
    satir će udarit stijenom sa svu moć 
       Ljubmira, - i neće umrit, ma se će prinemoć. 
    Vila će tuj priti; od gorke tužice 
       hotjeće umriti, razdrijeće sve [35]  lice. 
    Bozi se će smilit, dušu će toj vili 
       od tijela odilit, da veće ne cvili; 
    pak ju će vratiti na slatki goj i mir, 
       kad se oporaviti bude tužni Ljubmir. 
    Mnogo će još tužit i gorcijeh dana proć, 
       dočim ih sadružit ljuvena bude môć; 
    er mnozi lijepu vil ki budu viditi 
       za njom će ljuven stril u srcu ćutiti, 
    koji će smetati ljuvenu njih rados, 
       čim budu iskati sadružit nje mlados. 
    I sve se će što t' rijeh govorit u pjesan! 
 OBRAD 
    Ah, bože, čudâ kijeh naslušah se u ovi dan! 
    Sve li se će ovdi toj što kažeš zgoditi? 
 VUČETA 
    Sve, mili brate moj, sve ćeš sad viditi! 
    U bolji čas nikad nijesi mogao doć 
       neg danas u ovi grad, iz koga ć' veseo poć. 
 OBRAD 
 Tko toli razuman nađe se ter takoj 
       postavi u pjesan taj čuda, brate moj? 
 VUČETA 
 Tko doma ne sidi i ne haje truda, 
       po svijetu taj vidi i nauči svih čuda. 
    Hladenac jes jedan tuj blizu kraj gore, 
       izvire mora van, a teče u more; 
    "Rijeka" [36]  se taj zove hladenac medeni, 
       vrhu svih ki slove u gori zeleni. 
    Vilinji tu je stan i s vencom na glavi 
       prolitje ljepši dan tuj vodi u slavi; 
    a zemlja na lice ljuveno gledaje [37] 
       razliko cvijetjice iz skuta mu daje. 
    Tuj jedna dubrava [38] , Obrade, jes koja 
       zlate dunje dava, - toj čudo vidjeh ja; 
    čuju se i pjesni tuj, brate, anđelske, 
       da duša uzbijesni od slasti tej rajske 
    Sad jedan mlad djetić [39]  s tim vilam pri vodi 
       stare kuće Držîć svu [40]  mlados provodi, 
    koga su tej vile od bistra hladenca 
       dostojna učinile od lovorna venca, 
    ki mu su na glavu stavili za ures, 
       da ovu državu proslavi do nebes. 
    Otajna naravi sva [41]  mu odkrivaju, 
       ki im bog objavi u vodah da znaju. [42] 
    Taj mladac sad pjesni tej spijeva kraj rike, 
       da ljudem duh bijesni od slasti [43]  tolike. 
    Taj stavi u pjesan nesreće Ljubmira 
       i vile ljuvezan i divjač [44]  satira; 
    taj složi čim će sad izabrana mlados 
       proslavit ovi grad i puku dat rados. 
    I stari njegovi vodu su tuj pili [45] 
       odkle je grad ovi i s vilam općili; 
    svud Džore Držića slove svitlo ime, 
       uresna mladića Božjim dari svime. 
    Kad mladac spijevaše, jak Orfeo [46]  zvirenje 
       za sobom vođaše i dubja i kamenje. 
    Mnozi su još bili pri vodah ki takoj 
       s vilam su općili u vrime staro toj. 
    Gdje Šiško Vlahović ne slove mudrosti, 
       toli slavan plemić, meu svitlom mladosti? 
    Pune su planine, pune su i gore, 
       polja i ravnine i široko more 
    imena puno je Šiška Vlahovića 
       vridna čas koji je izbranih mladića. 
    S tolikom radosti taj mladac spijevaše, 
       er svakoj mladosti srca podiraše; 
    gizdave sve vile lugove ohođahu, 
       stanove svo'e mile, a za njim hođahu. 
 OBRAD 
 Je li tko drugi sad u ovoj državi 
       da takoj ovi grad pjesnima tim slavi? 
 VUČETA 
 Mnozi su [47] , Obrade! Među ine jes jedan 
       remeta svet [48]  sade na školju bogom dan, 
    pričiste tej vile od voda [49]  studenih 
       koga su obljubile vrh mladac svih inih. 
    Na školju tuj stoje anđeoski u vas glas 
       pripijeva i poje Višnjega slavu i čas, 
    u kom se veseli, liposti koga i moć 
       svakčas već znat želi za već ga slavit moć. 
    Kad pjesni ljuvene taj spijeva kraj mora, 
       zamuknu sirene i vile od gora; 
    a ribe, ke more široko plivaju, 
       i zviri od gore sve ga uzslušaju. [50] 
 OBRAD 
 Blažen se rit možeš, Dubrovniče, svime, 
       pokoli tač sloveš pjesnivci takime. 
    Kako te liposti vrh mnozih gradova, 
       tač svakom milosti višnji Bog darova; [51] 
    Višnji te i shrani u svojoj milosti 
       rata i glada ubrani i svake gorkosti. 
 VUČETA 
 Stan'mo ovdi gdigodi, ter ćemo sve vidit. 
 OBRAD 
    Makar tuj pri vodi. 
 VUČETA 
                            Ne, tudi će oni it. 
 
 
 PRVI AT 
 Prvi prizor 
 LJUBENKO i RADMIO govore: 
 LJUBENKO 
 Kud takoj, Radmile, gorom se sam tučeš? 
       Jeda i ti cić vile s očiju suze treš 
    i hodiš, trajeći slatke dni, za njome, 
       a ona bježeći rug tvori tobome? 
    Ne znaš li er vile sadanja vrjemena, 
       moj dragi Radmile, srca su kamena? 
    Krostoj se ustavi, ako ku vil slidiš 
       po gustoj dubravi, da uvik ne cviliš. 
 RADMIO 
 Ljubenko, nepokoj pr'jateljski skončava 
       mene sad, a ne moj [52] , i trud mi zadava. 
    Dobro znaš Ljubmira, - kroz vilu Tirenu 
       bolestan umira u lugu zelenu. 
 LJUBENKO 
 Ljubmir, ki vrh inih razumom sloviješe, 
       dubravâ od ovih slava i čâs ki biješe?! 
 RADMIO 
 Oto ima takuj moć ognjena ljubav taj 
       da vrha može doć i mudru na svit saj. 
 LJUBENKO 
 Sad dobro mogu rit da ljubav taj može 
       nebo užeć i vas svit, kad njega primože. 
 RADMIO 
 Takoga je uresa Tirena slavna vil, 
       er sunce s nebesa ljepšu vik [53]  nî vidil'. 
 LJUBENKO 
 Manje zlo [54]  rob biti i sužan gospoji 
       koja se slaviti za lipos dostoji. 
 RADMIO 
 Ma većkrat s liposti združi se oholas. 
 LJUBENKO 
    Ah, nî bez gorkosti na svijetu n'jedna slas. 
    Radmile, ako greš Ljubmira ištući, 
       oko ove prije ga ćeš nać vode idući, 
    er vile sve hode, vjenačce kad sviju, 
       gdi su bistre vode da ličca umiju. 
 RADMIO 
 Ljubmir je prid tom vil najlipšom na sviti 
       ufanje izgubil; tim hoće umriti. 
    Bojim se, brate moj, da dosle skratio 
       ne bude život svoj i sam sebe ubio. 
 LJUBENKO 
 Ljubavi nemila, dotle li človika 
       dovodiš, jaoh, mila da mu je smrt prika [55] ? 
 RADMIO 
 Krostoj ću tijekom [56]  it, jeda ga, brate moj, 
       gdi nađem, i nije cknit, dubravi u ovoj, 
    prî nego potlačio bude, jaoh, svu mlados 
       i ovim skratio planinam svu rados. 
 LJUBENKO 
 Radmile, za pomoć Ljubmira slavnoga 
       s tobom ću i ja doć. 
 RADMIO 
                            Pače hod' za boga! 
    Potriba nam kaže pr'jateljska srca uprav, 
       a dilo ne laže, kad je u srcu ljubav. 
 Drugi prizor 
 VILA TIRENA  idući u lov sama 
 Slatko ti 'e, bože moj, prî danka dzorome 
       putovat ovakoj zelenom gorome; 
    travicom prolitje gdi polja uresi, 
       razliko i cvitje gdi se svud umijesi; 
    gdi toli slavici ljuveno spijevaju, 
       regbi da danici razgovor taj daju; 
    a miriše gora ružicom odsvuda, 
       putniku umora ter nî čut ni truda; 
    a tihi vjetrici po poljijeh igraju 
       i vrhe travici razbludno kretaju; 
    studene vodice a šušnje odasvud, 
       oko njih ptičice tiraju ljuven blud. 
    Miloga cvijetjica! Oh, ljubko t' miriše! 
       Od slasti dušica i srce uzdiše. 
    Slatko t' bi pri vodi na cvitju ovakoj 
       provodil tkogodi s kijem drazim život svoj. 
    Čemu je mladica bez druga na sviti? 
       Jakino lozica bez pritke 'e viditi. 
    Uh, brižna, da mene što rih sad ne čuje 
       tkogodi iz planine tko njome putuje! - 
    Ma ka je zvir onoj pod hrastom ku viđu? 
       Ah, medo, ti li s' toj? Prem tebe nać iđu. 
    Ovi stril [57]  cić moje ljubavi primićeš 
       u prsi u tvoje, a žî mi ti [58]  hoćeš! 
    A ovuj strjelicu, hladenac što smuti [59] , 
       u samu rilicu primićeš, žî mi ti! 
    Sad revi, toj hoću, sad se, medo, oderi, 
       naudi sad voću i želud poberi. - 
    Gdi uđe zvir pusta, kamo li uteče? 
       Gora je prem gusta, tko da ju obtječe? 
    Ah, bože, gdi uđe? Ali bi trud zaman? 
       Nesriće vik huđe ne vidih u lip dan. 
    Koli me izmori bježeći zvir pusta, 
       obraz mi vas gori, vrućina ka usta! 
    Ovdi ću u sjenci kon vode počinut 
       ovojzi zelenci ljuvenoj malo u skut, 
    pusta zvir jeda odkud ranjena opeta, 
       stegnuv ju [60]  žeđa i trud, na vodu došeta. 
    Čula sam njekada spijevat pri ovoj vodi, 
       koli bih ja sada rada čut štogodi. 
    Čudo ti 'e da nije gdi ovdi Ljubmira, 
       s kim nikad menije [61]  u gori nije mira. 
    Koli su himbeni! Varkami hoće nas 
       u oganj ljuveni postavit koji čas. 
   
 Ovdi se poje u lugu; zatim Ljubmir sam ishodi i govori: 
 Treći prizor 
 LJUBMIR 
 Suze već nisu ovoj što livam niz obraz, - [62] 
       suzama nepokoj oblahša koji čas, [63] 
    a suze zadosti ne biše odvratit [64] 
       od srca gorkosti ni boles zlu skratit! 
    Ljuven plam usioni ki srce me [65]  prži 
       kripos [66]  mi svu goni ka život uzdrži; 
    toj roni očima, rijeke su grozne toj, 
       na prješu, jaoh, s kima odhodi život moj! 
    Zlamenje koji su bolesti od moje, 
       uzdasi toj nisu ni slika njih to je; 
    uzdahom svrha jes, a prsi me svakčas 
       ćute veću boles i smrtni, jaoh, poraz. 
    Ljubav ka je u meni, srce mi goreći, 
       ovi vjetar čini oko ognja leteći. 
    Kim čudom toj činiš, ljubavi, ktij mi rit [67] , 
       da ga [68]  u ognju tač držiš, a neć' ga izgorit? 
    Ja nijesam, nijesam već Ljubmir, jur koji bîh, 
       ki se čâs može reći pastira oda svih, 
    vesele pjesance ki njekad spijevaše, 
       ki njekad i tance po lugu vođaše, 
    ki toli sloviješe u ovoj dubravi, 
       prî neg ga žežiješe plam gorke ljubavi, 
    pri neg ga huda čes ovakoj uhili 
       da uvik tužan jes, da uvik, jaoh, cvili, 
    da plačem ovakoj, žalostan kudi gre 
       svud smeta mir i goj, pjesance i igre. 
    Er mene tko čuje cvileći gorko tač 
       sa mnome tuguje, sa mnome dili plač; 
    razgovor a prî bîh i družba vesela [69] 
       diklica planinskih i divic od sela. 
    S večera do dzore pripijevah u pjesni 
       jak slavic od gore njih slatke ljuvezni 
    i š njima izvođah tanačce po travi 
       i mlados provođah veselo u slavi. 
    U suzah sad plovem, ljuvenu kunem vlas [70] , 
       cić koje sve zovem smrt gluhu na moj glas, 
    cić koje usišem, cić koje na svak čas 
       srdačcem uzdišem i kopnim jakno mraz, 
    cić koje nemilo, vaj, svemu dotrudnih 
       i dušu i tilo i ime izgubih. 
    O višnja kriposti, koji je ovo sud, 
       kroz rajske liposti da patim tolik trud? 
    Lipota zgar s nebes, Višnjega prilika, 
       na saj svit dana jes za rados človika, - 
    mene vil gizdava, koja se može rit 
       liposti svih slava, lipotom čini mrit; 
    skončava nje pogled me željno srdačce 
       studeni jakno led zgar svitlo sunačce. 
    Da li je ljepota umjesto radosti 
       skončanje života mojojzi mladosti? 
    Ljubavi, ali s' ti ka činiš, jaoh, sada 
       u gorkoj žalosti me srce da jada, 
    iz lica lijepe vil trativši sve tvoje 
       ognjene ljute stril u srce, jaoh, moje, 
    ter činiš nemilo da kunem sama sebe 
       i lice nje bilo da krivim za tebe? 
    Ali je, gospoje, kameno, jaoh, toli 
       srdačce toj tvoje ko'e se mnom ne boli, 
    ter je uzrok svih tuga mojojzi mladosti, 
       ne koja vlas druga ner tvoje liposti, 
    ter čini, diklice, da braniš od mene 
       anđelsko tve lice i gizde ljuvene? 
    Tolike liposti, ah, draga gospoje, 
       dobro s nemilosti od srca ne stoje. [71] 
    Polipše taj dzora sva ružom ka cafti, 
       danica vrh gora potamni gdi si ti; 
    tva lipos dobiva sve ine liposti; 
       sunačcu odsiva tvoj obraz svitlosti, - 
    od srca nemilos da li će grditi [72] 
       anđelsku tvu lipos jedinu na sviti? 
    Što mogu ino rit od tebe, diklice, 
       vidiv te takoj krit od mene tve lice? 
    Vaj, s kijem govorim? Komu li kažem ja 
       grozni plač ki tvorim s čemerom od zmija, - 
    kamenju i granam i vodi studeni 
       i pustim sim stranam i gori zeleni? 
    Komu se tužim ja? Glusima dubravam? 
       U vjetar da li tja sve riči me davam? 
    Da li ću ovakoj vas život moj tužit? 
       Da li će nepokoj smrtni me vik družit? 
    Da li ću, jaoh, zvati tko [73]  me čut ne haje, 
       da li ću iskati tko me tač skončaje? 
    Bolje je umriti i svršit tužne dni 
       nego zlo patiti i javi i u sni. 
    Bolje je, vaj, meni prijeku smrt sad zvati 
       u gori zeleni ka mi se će ozvati, 
    ka me će izbavit ljuvene gorkosti 
       a mira dobavit i vječne radosti [74] . 
    O smrti, tim sad ja vapijem tvoju moć, 
       usiona vlas tvoja budi mi na pomoć! 
    Izbavi, izbavi Ljubmira tužnoga 
       nemile ljubavi i plača groznoga! 
    Slađa će tvoja stril u srcu mom biti 
       neg pogled ovej vil, - pravo ću toj riti. 
    Nje pogled ljuveni rados mi ktje skratit, 
       tvoja stril a meni slatki će mir vratit; 
    nje pogled ktje stavit pakljeni u me jad [75] , 
       a ti ćeš izbavit svega zla mene sad. 
    Što činiš, o smrti? Vaj, da li nećeš doć? 
       Nesrećnim ali i ti ckniš doći na pomoć? 
    Pokli doć k menije, o smrti, nećeš ti, 
       a ja ću k tebije slobodno sad priti; 
    put mi će gvozdje ovoj ukazat k tebi sad, 
       gdi me će nepokoj ostavit i gork jad. 
   
 Ovdi se Ljubmir hoće ubit, a vila mu skrovena iz luga govori: 
 VILA 
 Ljubmiru, ka boles usiona tolikoj 
       stegnula tebe jes da t' mrzi život tvoj, 
    da toli nemilo u gorkoj žalosti 
       grdiš lice bilo bez n'jedne milosti, 
    da toli neredno sam sebe kteći ubit 
       tve ime vrijedno tač hoćeš ogrubit, 
    i slavu kojome lug ktje te uzvisit 
       prikornom sad tome smrti hoć' ponizit? 
    Ako se tobome, Ljubmiru, ne boliš, 
       boli se onome vrh svega ku ljubiš, 
    tač gorko ka neće da plačeš i tužiš 
       i toli odveće tvu mlados da mučiš. 
    I ljubav tač nemoj, Ljubmiru, huliti, 
       ka neće vas vik tvoj da budeš cviliti. 
    Ufanje gdje ti je, razgovor ljuvenim? 
       Mrtvo je tebije, a žive svim inim? 
    Otvori tve oči, nemoj tako ginut, 
       ar sunce s istoči skoro ti će sinut. 
 LJUBMIR,  ispadši mu iz ruke oružje, govori: 
 Ki čuju ljuven glas u zelenoj gori, 
       u kom je velja slas? Tko sa mnom govori? 
    Ko li se boli tač mojima nevoljam 
       i neće bridak mač na prsi da stavljam, 
    ufanje ner slatko obećava meni, 
       razgovor ukratko u muci ljuveni? 
    Jeda si, Tirena, me slatko željenje, 
       ter takoj skrovena kažeš mi smiljenje, 
    ter tužba, ter gork jad, plač i moj gorki cvil 
       u srcu tvomu sad milos je probudil, 
    prislatkome riči ter toli ljuveno 
       taj milos sad liči me srce ranjeno? 
    Rič sama nije vik, gospoje od gospoj, 
       ljuvenoj rani lik, - ukaži obraz tvoj! 
    Pogled tvoj ljuveni sunčanom svitlosti 
       istjera' u mene pakljene tamnosti, 
    prisvitli tvoj obraz objavi sunce toj, 
       odagni smrtni mraz ki skonča život moj, 
    od tužbe trjeskove, zle vitre od uzdah, 
       od plača dažde ove, od želje vihar plah; 
    odagni magline od misli gorcijeh tač, 
       s kijeh Ljubmir tvoj gine, s kijeh tvori grozni plač; 
    ukaži ružicu i rajsko tvoj cvitje, 
       u sunčanom licu objavi prolitje, - 
    ali sad Ljubmir tvoj da svrši objednom 
       s tugama život svoj kom smrti nerednom! 
 Četvrti prizor 
 Izlaziv suproć njemu VILA, LJUBMIR joj govori: 
 LJUBMIR 
 Je li ovoj Tirena, veseli je li obraz, 
       toliko žuđena od mene na svak čas? 
    Tirena ovo je, nje je hod ljuveni, 
       kriposti, jaoh, moje umiru u meni: 
    jezik se zaveza, da ne vim slova rit, [76] 
       ljubav me a steza [77]  da budu k njoj hrlo it, 
    da suze, da boles njoj skažem i trud vas 
       kroz rajski nje ures ki patim na svak čas, 
    da bi me pomilit, da bi me svojome 
       ljubavi nadilit blažen sam kojome. 
    Ljubavi, tvoju moć i tvoju vlas zovu [78] , 
       budi mi na pomoć potribu u ovu; 
    dopus' mi ljuven glas i riči medene, 
       da čuju tvoju vlas nje prsi studene, 
    da srce kameno bude omehšati 
       ali ja svršeno prijeku smrt prijati. [79] 
    Ma što sknim ter k njojzi ne budem tijekom it? 
       Na sreći ovojzi ovako nije ga cknit! - 
    Tireno gospoje, gospoje od svih vil, 
       pogleda' na moje tužice boga dil, 
    pogleda' er, svakčas želeći ures tvoj, 
       na suncu kako mraz skonča se život moj, 
    u suzah er plovem, er cvilim dan i noć, 
       ne pristav a [80]  zovem tvu lipos na pomoć. 
    Lipos me tva zani sunčanom svitlosti, 
       pogled me tvoj rani ljuvenom kriposti, 
    tvoj me ures osvoji usionome vlasti, 
       rič me tva opoji rajskome svom slasti. 
    Lipos me tva i shráni sad svojom milosti, 
       smrti me ubráni, jedina liposti, 
    tvojome ljubavi obesel', gospoje, 
       neka te vik slavi tvoj sluga i poje. 
 VILA 
 Toliko kamene ni toli nemile, 
       u paklu rođene nijesmo mi vile 
    ljuvenih suzami da se ne bolimo, 
       da gluhe, jak kami [81] , na njih [82]  plač stojimo; 
    ni zviri dojiše nas u toj dubravi, 
       ma vile gojiše pune sve ljubavi. 
    Tugu mi zadava gorki tvoj nepokoj, 
       srce mi skončava, pastiru dragi moj. 
    Čujem te uzdisat i cvilit na svak čas 
       k nebesom i dvizat odveće tužan glas; 
    čujem te gdi zoveš smrt prijeku noć i dan, 
       bolestan i gdi greš [83]  kako drug tvoj nidan; 
    čujem te Tirenu sad gluhu a sada 
       nazivat kamenu i gorčiju jada [84] . 
    Ovo ti Tirena u zelenoj gori, 
       ku voda studena dâ na svit i stvori. 
    Hladenac, pastiru, studeni moj je stan, 
       s vilami u miru gdi trajem noć i dan. 
    Stvoritelj naravi pričudne tuj meni 
       kriposti objavi u vodi studeni: 
    riči [85]  sam većekrat činila jednom ja 
       da sunce bude stat kadgodi i da ne sja; 
    i imam kriposti na zemlji još velje, 
       mogu sve žalosti svrnut u veselje. 
    Što uspitaš od mene, sve ti ću dopustit, 
       neć' dobro ljuvene tve riči izustit; 
    ako ćeš imanje, pastiru gizdavi, 
       razum i sve znanje usione naravi, 
    budi tve hotjenje, - ma zlato se u vodi 
       i drago kamenje najveće nahodi. [86] 
 LJUBMIR 
 Nit želim imanja, koje svit tač slavi, 
       ni razum ni znanja usione naravi; 
    ma želim u milos liposti tvoje prit, 
       inako usilos meni je, vilo, umrit. 
 VILA 
 Koja je toj milos ku pitaš sada ti? 
 LJUBMIR 
    Za slugu tva lipos da bi me primiti! 
 VILA 
 Kako ćeš bit sluga, pokli nî nidna vil 
       koja te za druga u gori ne bi ktil'? 
 LJUBMIR 
 Volim se sluga zvat tvoj, draga i mila, 
       neg svit gospodovat s kom drugom od vila. 
 VILA 
 Ako je meni stan hladenac studeni, 
       služba je taj zaman, pastiru ljuveni. 
 LJUBMIR 
 U vodi ako stan višnji ti satvori, 
       dao ti je bijeli dan da uživaš u gori; 
    a toli t' kameno, znam, srce ne stvori, 
       da hoćeš svršeno da me smrt umori. 
 VILA 
 Tve riječi medene pune sve ljubavi 
       primagaju mene, pastiru gizdavi, 
    ter mi je usilos da činim sve sad ja 
       što hoće tva milos. Ovo sam ja tvoja, 
    ovo ti darivam mû [87]  vjeru, odsada 
       tvoja se nazivam, već mnome ti vlada'! 
 LJUBMIR 
 Veliki bože moj, mogu li t' zahvalit? 
 VILA 
    Jaoh meni, tko je ovoj? 
 LJUBMIR 
                       Vaj, tko će ovoj bit? 
   
 Ovdi satir usktjebude vilu ugrabit, a vila prid njim uteče, a Ljubmir za njime, i svršuje prvi at. Počinje 
 
 
 DRUGI AT 
 Prvi prizor 
 VILA, za LJUBMIROM užežena, govori: 
 VILA 
 Srcem je kamena [88]  prem svaka nas vila 
       prî neg nas ljuvena dosegne taj strila: 
    ne znamo što je cvil ni tuga na sviti, 
       ni što je ljuven stril u srcu ćutiti, 
    ni što je, jaoh, žalos, ni što je boljezan 
       ku pati taj mlados kroz ljubav noć i dan, 
    ni što je dragoga na svak čas žuditi, 
       jaoh meni, bez koga nije moć živiti. 
    Nemoćan tko nî bio, taj ne zna što 'e bit zdrav; 
       a tko nî ljubio, jaoh, ne zna što 'e ljubav! 
    Što ću rit od mene [89]  u srcu ka njekad 
       tej strile ognjene ne čujah kako sad? 
    Ljubmira suzami ništa se ne boljah, [90] 
       ma gluha jak kami na njegov plač stojah; 
    a sada živiti bez njega nije mi moć 
       bez njega cviliti meni je dan i noć. 
    Veliki bože moj, ako je znati moć, 
       koji je sud ovoj, daj mi znat tvoja moć! 
    Kad žudim dragu stvar, ne mogu je imati, 
       a imam tuj na har kû ne budu iskati. 
    Gdje te ću sad zvati, Ljubmiru ljuveni, 
       gdje li te ću iskati u gori zeleni? 
    Sumnjim da zli satir oznobio tebe nî, 
       jaoh, da te u nemir ni stavio pakljeni. 
    K vodi svak dohodi: pri vodi ću ovdi stat, 
       da mi je štogodi za Ljubmira ispitat. 
    Gorko ću tužiti, Ljubmiru dragi moj, 
       čim budu združiti izbrani ures tvoj. 
 Drugi prizor 
 VLAŠIĆ MILJENKO popijevavši k vodi dohodi 
    i s vilom govori, zašadči u ljubav: 
 MILJENKO 
 Mir s tobom, gospoje, i dobra kob svudi! 
       Tužice svakoje višnji te sabljudi; 
    prolitje veselo cvitkom od ružice 
       resio ti vik čelo i zlate kosice! 
    Na nebu što 'e gori u vječnoj svitlosti, 
       kad su ovdi u gori tolike liposti? 
    Ah, tako t' bog shrani liposti tej tvoje 
       i svega zla brani, ktij mi rit, gospoje, 
    ali si sletila s nebesa od višnjih, 
       ali si ka vila od voda studenih, 
    ali te zelene dubrave sazdaše 
       i tuj sad ljuvene želje dotiraše? 
    Tvrđi je kamena, nalipa gorč'ji je, 
       od družstva ljuvena tko se tvoga krije. 
    Ka s' godi ti vila, ljepša s' ner sunačce, 
       ka s' meni stravila ljepotom srdačce. - 
    Ah, da mi bit može u gori zeleni 
       ovojzi, moj bože, da sam rob kupljeni, 
    priverna služica da joj sam uvike, 
       ufana stražica nezgode ke prike, 
    da š njome zelencu uživam u gori 
       pri živom studencu, kad sunce domori. 
    Koli bih ja rado tvoj se, vilo, zvao, 
       za te drago stado i slatki dom ošao [91] ! - 
    Koje je cvitje ovoj? Gdi, bože, bi brano? 
 VILA 
    Pastiru, tamo stoj! Tuj ticat [92]  nî t' dano! 
 MILJENKO 
 Čudno ti 'e kićeno! 
 VILA 
                       Ter stani malo tuj. [93] 
 MILJENKO 
    Vidjet je: smičljeno. 
 VILA 
                             Mir s tobom, nu me čuj! 
    Jeda si satira gdi vidil tireći 
       Ljubmira pastira, umiješ mi što reći? 
 MILJENKO 
 Gospoje, dušu inu ja ovdi ne pozrih 
       neg tebe jedinu cić koje vas [94]  umrih. 
 VILA 
 Pastiru, umro nis', svjedok sam ja tomu; 
       ne izgub' istom svis i mir srcu tvomu. 
 MILJENKO 
 Ali ću skoro umrit, pridraga mâ vilo, 
       ne budem ako prit [95]  tebi sad u krilo! 
 VILA 
 Ne umri, pastiru! Zemlje ove toj daju: 
       u njih ki umiru veće ne ustaju. 
 MILJENKO 
 Gospoje, s tobom leć jednome ja bih rad, 
       a makar ustat već ne budem prem nikad! 
 VILA 
 Što bi ti pribilo, da ležeš sa mnome? 
 MILJENKO 
    Istom bi mi milo združit se s tobome. 
 VILA 
 Budi ti što žudiš! Slobodno priđ' k meni, 
       i stan moj da vidiš u vodi studeni. 
 Treći prizor 
 Ovdi vila skoči u hladenac, a MILJENKO se začudiv govori, pak RADAT izide. 
 MILJENKO 
 Ali me, gospoje, ovako ođe [96]  sad, 
       da srce, jaoh, moje skončava gorki jad?! 
    Uteče od mene, neharna diklice, 
       u vode studene, tere skri tve lice, 
    ter m' ovdi prijeku smrt zovući ostavi, 
       da me prî bude strt i muke izbavi. 
    Vaj, da je srce toj tač gorko tko bi mnil 
       ljeposti u rajskoj anđelske ove vil?! 
    Diklice, iznori [97] , vrni mi veselje, 
       čin' da me ne mori jadovno dreselje; 
    sunčanim pogledom Miljenka obasja', 
       er smrtnim neredom na prješu ide tja. 
    Ali ćeš da t' ruku ja dodam, gospoje? 
       Ček' neka se svuku. Gdi s', putačce moje? 
    Ružice rumena, gdi mi ti 'e ručica? 
       Izid' da t' studena ne naudi vodica; 
    a žî mi ti 'e i brijeme [98]  ručit se [99] , mâ vilo, 
       izidi tijeme, odkrij lice bilo! 
    Jes mlika, jes sira i, ktomu još bolje, 
       ljubavi i mira, jes brašna [100]  dovolje. 
 Četvrti prizor 
 MILJENKO i RADAT 
 RADAT 
 Miljenko, jes' li zdrav? [101]  Što se toj posluje? 
       U vodi bogme 'e uprav, - prilično to oslu je! 
 MILJENKO 
 Ah, Rade, ovdi je jedna vil uplila 
       lipotom ka mi je srdačce zanila; 
    prisvitli nje obraz sunačcu odsiva, 
       a dika i ukras svakoja [102]  dobiva. 
 RADAT 
 Nesrića tuj ti je i bijeda uplila 
       velika, ka ti je svu pamet odnila! 
    Oči ti 'e svojome uzela tamnosti 
       noćnica, kojome tužan si zadosti. [103]  - 
    Je li tko, pomaga', u ovoj planini? 
       Nut njegova vraga od vode što čini! - 
    Dvigni se otuda, maganjo nesvijesna! - 
       Junaci, nut čuda! Otud [104] , svinjo obijesna! 
 MILJENKO 
 Ne tiči, Radate, u mene, molju [105]  te, 
       ne vrijedi [106] , moj brate; me rane priljute! 
    ostan' se [107]  sad mene, er tvoja taj vika 
       u muke ljuvene [108]  neće mi dat lika. 
 RADAT 
 Što te ću ostavit?! Besjede ke su toj? 
       Ja te ću ozdravit, - bud' miran, nut postoj! 
    Ovi bat ozdravlja od nemoći svake, 
       ljubavi izbavlja i svake zle mrake [109] . 
 MILJENKO 
 Ne griješi tvu dušu, Radate, o meni, 
       dosta je da tužu [110]  kroz plamen ljuveni! 
    Ubjen sam zadosti, a vidiš i ti toj, 
       od ove liposti ka sakri obraz svoj 
    u vode studene, kad vidi zla ljubav 
       sve strile ognjene da strati u me uprav, 
    tooer m' ovdi prijeku smrt zovući [111]  ostavi, 
       da me prî bude strt i muke izbavi. 
 RADAT 
 Bolje bi tisućkrat da te smrt umori 
       neg da te sad Radat takoga u gori 
    pogleda, kijeme častan bi dosada. 
       Načinja sve vrijeme, a pamet nikada! [112] 
    Uteću! Takoga ne mogu te pozrit; 
       po živoga boga, gledav te hoću umrit. 
 MILJENKO 
 Nemoćnu nikada zdrav ne razumije 
       ni lačnu sit! Sada na tužna svak vije. 
 RADAT 
 Njeka je vražja bijes u ljudi udrila, 
       ter im je prem svu svijes i pamet odnila. 
    Kad trbuh pun čuju, pjani i obijesni 
       plaču i tuguju kroz njeke ljubezni; 
    na ljubav tuže se i lasni uzdišu, 
       bez truda muče se, bez nemoći usišu; 
    i kako magare sito na Đurđev dan [113] 
       prdeći ne mare ni za čâs ni za stan, 
    obijesni neg idu ku pustoš slideći 
       po ljuteh [114]  i hridu, gorska je vil mneći. 
    Uzme im bijes oči, vrag im se čini lip; 
       taj dobro svjedoči pameti ki je slip. 
    Star obraz kigodi, napisan [115]  kom masti, 
       vidjet im se zgodi, - tu t' im su sve slasti, 
    tu t' im su od gore gizdave sve vile, 
       ljubeno s kijeh gore, ljubeno s kijeh cvile! 
    A Ljubav govore djeteta s krilama, [116] 
       nebo, zemlju, more ki smeta strilama, 
    gola breka, lijepa s trkačom na pleću; 
       vele ga i slijepa i bijedu još veću. 
    Strilama, govore ognjenima njekim 
       sve strijelja, ter gore srca ludim svakim; 
    i, prave [117] , veći dil od strila tih trati 
       iz lica koje vil gdi opći stojati. 
    Vragut bat ne znaju tej skićne što čine, [118] 
       neg istom sprdaju, er im moz [119]  ostine; 
    pamet im uzleti sljepački ter hode 
       kud bijesi prokleti nesu ih i vode. 
    Što lačan ne haje toliko za ljubav? 
       Rádi činit da je, napravio bi ih uprav: [120] 
    motikom kako bih ali objetilicom 
       ubrzo činio svih da se udru tjelicom, 
    da im s mesom sva obijes od oćasti spade 
       i da im se vrati svijes, ter da o drugom rade [121] , 
    da im se na svak čas ne prizira takoj 
       vilinji lip obraz u sjeni u svakoj, 
    i pustoš da svaka s rilicam tustima 
       toliko nî jaka potezat svud njima. 
    Nu vrime ozdravlja od svake obijesti, 
       žeđa i glad izbavlja ljubene nesvijesti, 
    Hod' takoj zimnji dan, doći ćeš domome, 
       vik neć' bit sit i pjan mutivodom [122]  tôme. 
 Peti prizor 
 STOJNA ovdi ište MILJENKA sina i zove ga iz glasa; RADAT odgovara. 
 STOJNA 
 Voh, Miljenko, Miljenko! Tužna majka vele 
       ištući te, sinko, lele majci lele! 
 RADAT 
 Tko Miljenka zove? Miljeniko ljubeni 
       s vilama sad plove u vodi studeni. 
    Ne zovi Miljenka, vilinji er je vas. 
 STOJNA 
    Od miloga sinka koji ve čuju glas?! 
 RADAT 
 Miljenka ostavi, Miljenko da takoj 
       u slatkoj ljubavi provodi život svoj. 
    Ne brin' se nitko njim, - u vodi hladi se! 
 STOJNA 
    Zaklinam te višnjim, Radate, vrati se! 
    Ukaž mi dijete toj, - sumnja me porazi! 
 RADAT 
    Oto ti sinak tvoj u vodi gdi gazi. 
 STOJNA 
 Miljenko, što činiš?! Kamo si otišao? 
       Vukovom, a ne mniš, živo si sve ošao? [123] 
    Tuče t' se sve stado pusto po dubravi, 
       ter staro i mlado na volju vuk davi, - 
    a ti se ne haješ! Vaj, ni znam kako toj 
       jak manen tuj traješ u vodi život tvoj. 
    Što se toj od tebe sad čini? Gdi ti 'e vid? 
       Kako sam od sebe, Miljenko, nije te stid? 
 RADAT 
 Danaska nije stida meu ljudmi nikako, 
       razbora ni vida, - žive se opako: 
    stari se ne čtuju, kako razlog prosi [124] , 
       ni svjeti njih čuju [125] ; tim rika sve nosi [126] ! 
    Mlados je obijesna kakono sit tovar, 
       za razlog nesvijesna, ne mari n'jednu stvar. 
 STOJNA 
 Miljenko, što mučiš [127] ? Hoće li razlog toj [128] 
       tvu majku da mučiš pod staros ovakoj? 
 MILJENKO 
 Ah, majko sinak tvoj nije oni ki je bio! 
 RADAT 
    Vidimo i mi toj: pamet je izgubio. 
 MILJENKO 
 Jedna vil od gore, ke ures izbrani 
       izrijet se ne more, srdačce me zani! 
    Nje lipos dobiva sve ine liposti, 
       sunačcu odsiva nje obraz svitlosti! - 
    Oči me [129]  nikadar ne mogu viditi, 
       gospoje, ljepšu stvar od tebe na sviti. 
    Diklice, izidi, dosta si norila [130] , 
       da te Radat vidi i majka mâ mila! 
 RADAT 
 Blizan se razbludio, a blizan mlađahan 
       gorsku vilu vidio, ne javi nego san [131] , 
    a blizan vil gorske u vodah zamirao 
       i sirijene morske po gorah tirao. 
    Da li toj dostoji od tebe u staros 
       tva majka, ka goji jak bosil tvu mlados, 
    da joj si odmjena i štap nje starosti 
       i slatka spomena u nje nejakosti? 
 STOJNA 
 Moj sinko, kon vode usprizri se Vlahom 
       da tance vil vode pod starim orahom; 
    ma to je nakazan, moj sinko, sve djavlja 
       u napas noć i dan umrle kâ stavlja. 
    Zla napas kagodi tebe se 'e prizrila 
       danaska pri vodi, - vil toj mi t' nî bila! - 
    Ka ti je, sinko moj, pametcu zamela 
       i u zli nepokoj srdačce, jaoh, spela. 
 MILJENKO 
 Što 'e napas znam dosti, vil što. Vil taj bîše; 
       nje rajske liposti oči ove vidiše. 
    Š njom ovdi govorih kako sad s tobome, 
       srce joj otvorih, er gori za njome; 
    i prašah ju odkud je lipota tolika, 
       na svitu er nigdje nije njojzi prilika: 
    Toj ne ktiv kazati, nače [132]  za Ljubmira 
       njekoga prašati uzmnožna pastira, 
    od koga ništor ja ne umjevši joj riti 
       u vodu skoči tja i tuj se ktje skriti. 
 STOJNA 
 Hoću da je istina i da je taj bila 
       od gornjih planina gizdava kâ vila. 
    Moj sinko, tej vile ohvaone su ćudi, 
       ni ljube ni mile naše ruke ljudi; 
    pastiri ubozim one se rugaju, 
       tim ruzi i mnozim tužicu zadaju. 
    Uzmnožne pastire i ljube i mile, 
       Radmile i Ljubmire, ohole tej vile; 
    a tobom rug tvore i tebe u nemir 
       stavljaju i more jak lovac gorsku zvir. 
    Cić toga, sinko moj, g domu se it spravi; 
       a vas sî zlotvor tvoj s tom vilom ostavi, 
    koja se tobome očito naruga 
       ne ktiv te sobome u gori za druga. 
    Ter od kmeckih kćeri za dragu tvu ljubi [133] 
       najlipšu izberi ku t' srce već ljubi. 
 MILJENKO 
 Ah, majko, sa mnome srdačce moje nî, 
       liposti rajskome lijepa ga vil zani. 
    Tim srcem sad ljubi izbirat nî meni, - 
       me srce obljubi nje ures ljuveni, 
    me srce služit njoj u život [134]  odluči 
       i pak [135]  kad tijelo ovoj s dušom se razluči. 
    Tim mene ostav'te pri hladencu š njome, 
       a vi se odprav'te bez mene domome. 
 STOJNA 
 Moj sinko, što je toj? Da li majku milu 
       ostavit hoć' takoj za pustu tuj vilu?! 
    Koja [136]  te njegova i prsi ovim dojî 
       i lijepo pjestova i kako cvit gojî, 
    da joj si u staros tvojome mladosti 
       odmjena i radost, ne uzrok žalosti! 
 MILJENKO 
 Hotješe toj zvizde, višnji sud hotje toj 
       nje lipos i gizde da slidim vas vik moj! 
 RADAT 
 Zla pamet hoće toj, a ovi bat [137]  hoće 
       da ovdi taj bijes tvoj ostavi sve zloće. 
    Bez bata nî lika djetetu obijesnu, 
       slatka rič i vika većma udi nesvijesnu. 
 MILJENKO 
 Radate, boga rad ohaj se, ohaj se 
       bolesna [138]  mene sad i razlogu daj se! 
    Taj tvoj bat ne liječi od gorke ljubavi, 
       zaman su i riječi, - tim sve toj ostavi! 
 RADAT 
 Ček', sve ću ostavit, tako ne bio človik! 
       Batom ćeš ozdravit, u kom je tebi lik. 
 Šesti prizor 
 Ovdi MILJENKO uteče, a RADAT se obrne k STOJNI i govori: 
 RADAT 
 Veljah ti ja, Stojna: oženi dijete toj, 
       neka si pokojna [139] , - ti ne ktje čut svjet moj! 
    Obijesna djeteta ukroti ženome, 
       neka se zla sjeta zabavi domome. 
    Er djecu svu sada, kom se ki izleže, 
       ljuveni bijes vlada i oganj zli žeže; 
    za ženom er bijesne u polju kako konj 
       kobile obijesne kad čuje gdi ke vonj. 
    A kad su združeni s domaćom dan i noć, 
       već bijesi ljubeni ne imaju svrh njih moć; 
    ukroti kobila obijesna paripa, 
       tom igrom i vila domori prilipa. 
    Tad stoje domome, po gori ne skaču 
       za pustoši kome, - djeca im usplaču, 
    kruha im usprose, zabudu [140]  svu ljubav, 
       ter idu da nose domome kako mrav. 
    Sad ti je ne mneći [141]  sve palo zlo u skut, - 
       mnokrat se ne kteći natrta na zao put. 
    Nu dosle što bi, bi! Odsada, sestrice, 
       brijeme je i tebi da pojmiš dušice [142] , 
    da veće počineš pri ognju sjedeći 
       i da se ne brineš svim takoj hodeći. 
    Tko trudi u mlados i stanom se brine 
       razlog je u staros da trudom počine. 
    Djevojku plemku tim, od dobrih rođenu, 
       ka se će brinut svim, vodi domom sinu, 
    ka ti će djeteta domome zabavit 
       i tuge opeta ovake izbavit, 
    ka te će odmijenit u kućne sve posle 
       i ljubit i scijenit, a razlog bi i dosle. 
 STOJNA 
 Bijedna ti odmjena nevjesta sadanjih, 
       a sjetna taj scjena ku čine od starih! 
    Susjectvo svjedoči toj dobro, Radate, 
       tko ne ima oči ne vidi, moj brate! 
    Nevjeste t' mi sade očasti sve goje, 
       o kući ne rade, na gizde nastoje. 
    Njih je taj posao vas obrve tančati [143] 
       i laštiti obraz, - ne presti ni tkati; 
    i sve se nadzirat nad bistra jedzera, 
       i gizde tuj smijerat vazdan do večera. 
    U kose uvijat i biser i zlato 
       i ludo se smijat nastoje sve na to, 
    i tance voditi s pastiri od gore, 
       na svoj stan mrziti cić nješta što 'e gore. 
    Ne svrši im se pir, nastoje od prve [144] 
       s sinovmi u nemir postavit svekrve; 
    tere sinka draga od majke sve mile, 
       i mirna i blaga, hudobe odile, 
    da kami proplače od muke tuj na njih. 
       Život je taj, brače, nevjesta sadanjih! 
 RADAT 
 Prc, Stojna, odveće razlozi tančiš [145]  ti! 
       Griha i zle sreće svak ima na sviti, 
    bez griha nidan nî pod nebom živ človik; 
       toj vele razumni, i tomu nije lik, 
    da drug druga svoga kakono zvir kosi, 
       ma jedan drugoga da bracki podnosi. 
    Kad bi se po sebi človik vas vidio, 
       zloćom druzih ne bi, ma sebe pogrdio; [146] 
    er nije človika tač blaga pod nebi 
       ki vraga velika ne ima pri sebi. 
    Oto mi počesmo druzih grinje tresti, 
       a i mi čisti nijesmo, mâ sestro, žî mi ti. 
    I ako od mladih [147]  može se što riti, 
       bogme se od starih [148]  ne može zlo skriti. 
    Može se od mene [149]  rit, a bogme i od tebe [150] , 
       er vi stare žene sve ste tkane sebe [151] . 
    Mi stari učimo svu mlados od gore, 
       a nas ne umimo naučiti ništore. 
    Kolika oholas i s njome mala moć 
       u starih jes danas, izrijet ju nije moć, 
    ka je sva u hvali da od sto godišta 
       još bi djecu imali, - što istina nije ništa! 
    Zavide ludjaci djetinskome bijesu 
       čineći se jaci i krjepki što nijesu; 
    i ako su odsvuda sjedinave glave, 
       zelena im je kúda kako u luka [152] , prave! 
    Ma toj ka od žena njim bude virovat, 
       ona će studena vazda už njih tugovat! 
    Ma što ću od vas rit starica nesvisnih? 
       Zlo se ne more skrit, - pune ste grinja svih: 
    slobodan ki jezik otresao još vas nî, 
       da tadi vrag velik veće u vas ne bijesni? 
    Svjedoče svi ljudi, i mladi i stari, 
       er za vaše ćudi svud se pakao vari. 
    Sinovi svidoče, na kojih svaka vas 
       kako kokoš kvoče u kući na svak čas, 
    ter im je trijebi iz doma bježati, 
       vragovi er ne bi s vami mogli stati. 
    A kad se staricom koja vas zvat čuje, 
       ukriviv rilicom pogano uspsuje: 
    "Jošte sam pristala, ako i peset godiš 
       jes er sam se udala, - govore, - a što mniš?" 
    A vraguta zuba u glavi ne uzima [153] , 
       i uzvidi se duba i hodom i svima. [154] 
    Dano je mladicam o gizdah da rade, 
       ali nî staricam da se čine mlade. 
    S brjemenom u mladih pamet mlada vitri, 
       a kazat se u starih ima razum hitri. 
    A psovat nevjeste počnete za ništa 
       govore [155] : "Nijeste prilične k nam ništa! 
    U toj doba vaše ne pristav svaka nas [156] 
       prediješe i tkaše, ne znaše što je las; 
    a kuća naredna kako crkva biješe, 
       po kući er vrijedna nevjesta idiješe." 
    Ter takoj uskose kako kruh mladice 
       i na njih nos nose [157]  jak na pristavnice. 
    I ka je svetija i jošte bolja svim, 
       ta je mrzećija svekrvam nemilim. 
    A sve je prokleta toj vaša oholas, 
       nemilo ka smeta kućni mir na svak čas; 
    s stola zapovijedat hoćete svakako 
       i svemu zakon dat, a živit opako. 
    Trijebi je [158]  onomu bit života sveta 
       tko hoće drugomu dat nauka i svjeta. 
 STOJNA 
 Uh, brižna, nisam ja, Rade, takej ćudi, 
       da ni Jela tvoja, - tim po pravdi sudi! 
 RADAT 
 Ni prsti nijesu svi jednaci od ruke, 
       ni žene nijeste vi sve takoj zle struke [159] . 
    Govori se onim koje su zle ćudi, 
       a ženam tim vrlim: tebi nauk budi. 
    Pođ'mo zvat Dragića i ostalih! Hodimo 
       ovoga djetića, da domom vodimo; 
    i ako ne ktje it, trijebi će bit tada 
       silome ga vodit, - nut našega jada! 
 STOJNA 
 Neka idu [160]  ja sade u selo po čeljad, 
       a ti ostan' š njim, Rade, molju te boga rad. 
 RADAT 
 Budi ti! [161]  A ti pođ' i nemoj ništa cknit, 
       najbrže [162]  š njima dođ' prî neg gdje bude it. 
   
 Ovdi STOJNA ide po čeljad, a RADAT za MILJENKOM otide; i svršuje drugi at. 
 
 
 TRETJI AT 
 Prvi prizor 
 MILJENKO  (sam) 
 Je li tko, bože moj, u srcu ikada 
       ćutio nepokoj ki ćutim ja sada? 
    Srce mi sve gori u živoj žeravi, 
       a duša se mori da se tijela izbavi. 
    Što vidim, sve je jad; što čujem, sve je plač; 
       jaoh, prješno njeki sad kolje me smrtni mač. 
    Majka mi nije mila, - djed i stric nemili, 
       sama [163]  lijepa vila na svijetu mi omili! 
    Sama je ovaj vil ke pogled ljuveni 
       može ovi grozni cvil utješit u meni; 
    jedina nje milos može me smiriti, 
       inako usilos meni je umriti. 
    Ne razum tadi tvoj ni tvoj svjet srčani, 
       Radate, nije toj ljuvenoj lik rani. [164] 
    Koliko mao razlog svi stari imaju, 
       toj vidi pravi bog, što na vas vikaju. 
    Vikaju, er mlados mladosti [165]  provodi, 
       sad kad ih zla staros u tamni grob vodi; 
    kako da nijesu nigda mladi bili 
       i mlados u bijesu huđe od nas vodili. 
    Vaj, da li ne vide od pameti očima 
       er ovi svit ide razlazi svojima? 
    Djetinstvom dijete toj, a starac starosti 
       provodi život svoj, a mladac mladosti. 
    Narav je dala red svemu i dobro bitje: 
       zimi je dala led, a prolitju cvitje; 
    dala je mladosti snagu i veselje, 
       dala je starosti nemoć i dreselje. 
    Srce oto nam stvori u slatkoj ljubavi, 
       na lasno da gori i u snu i javi; 
    a leda od starih napuni tej prsi, [166] 
       tim veći dio njih na ljubav sad mrzi. 
    U starih krv umre, s kom umru i volje; 
       zla staros taj satre snagu i sve bolje; 
    a sad vri krv u nas i š njom volje izviru, 
       ljubav nas tim svakčas drži u nemiru; 
    ljubav nas primaga, ter ka [167]  vil gizdava 
       veće nam je draga nego naša glava. - 
    Ma što ću sad riti od vile ljuvene 
       koja se ktje skriti u vode studene? 
    Mogu li ne ljubit nje lipos od raja, 
       mogu li i živ bit ikako bez nje ja? 
    Mogu li ne tužit, gospoje, vas vik moj, 
       čim budu sadružit anđelski ures tvoj? 
    Ako bi se i ktilo, nije moć, jaoh, ne da 
       tva ljubav, mâ vilo, koja me sad vlada. 
    Nije te, ja vidim, sad ovdi, gospoje; 
       gdje da te sad slidim, u strane u koje? 
    Budem te sliditi, u pakao da znam sit, 
       i za te podniti sve muke i još umrit. 
   
 Odhodi MILJENKO, a LJUBMIR izlazi i govori: 
 Drugi prizor 
 LJUBMIR 
 Vaj, huda nesrećo, i ti li prispje sad, 
       od dobar svih smećo, za dat mi gorki jad? 
    Ne bi li zadosti zla ljubav što mene 
       napuni žalosti i muke pakljene? 
    Ali i ti ktje pristat g zlu [168]  hudom naravi, 
       neka ja budem znat kako uza tva davi! 
    Gorčija s' od jada, smrtno me ucvili, 
       pokoli, jaoh, sada s drazim me razdili, 
    Tirenu pokoli s očiju mi odnese, 
       satira a, toli vrlu zvijer, nanese, [169] 
    ki moje veselje i moju svu rados 
       u gorko dreselje obrnu i u žalos. - 
    Satiru nemili, da s' proklet od višnjih, 
       gorč'ji te vik cvili srjetali od mojih! 
    Želje te uvike ljuvene morile, 
       nezgode sve prike vazda te tirile! - 
    Gdje te ću sad zvati, mâ draga gospoje, 
       gdi li te ću iskati, u strane u koje? 
    Gdje te ću, jaoh, slidit? Er priđe [170]  mnim umrit 
       ner tebe već vidit, ner tebe već pozrit! 
    Gdi je glas slatki tvoj toli pun milosti, 
       da tužno srce ovoj slobodi žalosti? 
    Gdje je obraz veseli, da plačnu mu [171]  mlados 
       i život dreseli obrne u rados? 
    Morebit u rukah nemilu satiru, - 
       ah, toga me je strah ah, krostoj umiru! 
    Morebit oni cvit grdi ki bog zda 
       da se njim ovi svit i diči i gizda. 
    Prî na me sve hude nesriće udrile, 
       neg da vik toj bude od drage me vile; 
    i mene zle zviri na kuse [172]  trgale 
       prî neg se satiri tim igdar pohvale. - 
    Hoću li, satiru, s tobom se gdi ja stat? 
       Ah, na moju viru, budem te svu iskat, 
    budem ti znat činit nemilo kako je 
       drugoga odilit od svoje gospoje! 
   
 LJUBMIR odhodi, a RADAT ishodi umoren, budući iskao MILJENKA, i govori: 
 Treći prizor 
 RADAT  (sam) 
 Radate, zlo s' pošao, ja viđu, žî mi ti, 
       odkad si došao mahnice liječiti. 
    Tovare goniti i vodit zle žene, 
       s mahnici obćiti muke su paklene. 
    Pođ' tamo, voh, Stojna, naći ćeš Miljenka, 
       žî m' t' neć' bit pokojna skoro s tvoga sinka. 
    Miljenko pameti, što Kupido krili, [173] 
       po gori sad leti. Ah, bože moj mili! 
    Što ćeš bijeli kruh i dobra ljetina, 
       do grla pun trbuh najboljega vina! 
    Oto ih sitijeh, - Kupido, strijelja' sad! 
       Vragut kus! U lačnijeh ne tiče on nikad! 
    Las i san i grlo [174]  boga su učinili [175] 
       golo dijete vrlo, bez vida a s krili [176] , 
    u ruci drži luk i strile ognjene [177] , 
       kim strijelja i prži s glave pokradene. [178] 
    Slična njih pameti, svaki njih kojome 
       petsat [179]  milja leti na uru gorome, 
    obijesne taj strilja, za lačne ne haje, 
       i plača nadilja i tuge zadaje. 
    Ljubav se taj zove, ku vele svi ludi 
       toliko da slove [180]  na nebu i svudi. 
    Koje je božanstvo toj vražje cić koga 
       plač, nemir, sužanstvo stječe se za boga? 
    Ka li je ljubav toj ka stavlja ljuvene 
       u vječni nepokoj, u muke pakljene?! 
    Ljubav je živiti s družinom junáci, 
       rujno vince piti s dobrim veseljaci, 
    popijevke veselo junačke spijevati 
       i činit sve selo u igri stojati, 
    i tance na vrime [181]  s seljankam izvodit, 
       i igram takime blaženim dan vodit. 
    Nevjeste oto i mi tej lijepe gledamo, 
       besjedimo š njimi, tamašimo i igramo; 
    u igri štipljemo, gdino se prigodi. 
       i po š'ji pleštemo i indje kadgodi. 
    Ma zatoj ne mremo ni strilja tuj tko nas 
       kako njih, ma gremo veseli već svakčas. 
    Zla pamet gdino je, zle misli tuj budu, 
       ke, brate, ne stoje nikada zaludu, 
    gubi se snaga i dan hodeći za njima. - 
       Od truda njeki san mrtvi me se prima: 
    bogm' ovdi ja zaspah! - Voh, Stojna, pri vodi 
       Miljenka ne iskah [182] , a ti za njim hodi. 
   
 Ovdi RADAT zaspi, a KUPIDO izide i govori: 
 Četvrti prizor 
 KUPIDO  (sam) 
 Kolika oholas i š njome mala moć 
       u ljudeh jes danas, izrijet ju nije moć. 
    Oto su ki vele da nije bog Ljubav; 
       i toj tko mni cijele pameti nije ni zdrav. 
    Što sam ja, znaju toj visoka nebesa, 
       ognjeni a stril moj i u pakao doseza; 
    zna Marte, zna Džove [183] , svi znaju što sam ja 
       bogovi, i slove meu ljudmi vlas moja! 
    Dobro zna toj oni ki drazih bježeći [184] 
       grozne suze roni sam sebe želeći, 
    lipotom sve vile ki nekad moraše, 
       a moj luk i strile za ništa scijenjaše, 
    ki bi se blažen zvao, od šta se svak čudi, 
       kad ne bi imao uza se što žudi. 
    Nu svaku oholas koja je proć meni 
       satira moja vila i moj stril ognjeni. 
    I stari znaju toj, ako se i hoće rit 
       njih srca oganj moj da ne može gorit [185] . 
    Stare sam ja mnoge činio cić vile, 
       kim su nad greb noge [186] , da tuže i cvile, 
    kako trud da gore dragu vil želeći 
       i da se ne more svud za njom hodeći. 
    Svjedoče toj oči koje ih poziru 
       i moj stril svjedoči kroz ki suze otiru. - 
    Radate, i ti sad svjedoči na sviti 
       u srcu što je jad [187]  ljuveni trpiti, 
    i što je moja moć na zemlji i na nebi, 
       ka vrha može doć svakomu i tebi. 
    Sada se oholi i tolik razum tvoj 
       sad ljubavi odoli, inako rob si moj. 
    Tirene, lijepe vil, lipotom striljam te, 
       u vječni plač i cvil za njome stavljam te. 
 Peti prizor 
 Ovdi se RADAT probudi, a vila TIRENA prođe govoreći: 
 VILA 
 Je li ki, bože moj, veći trud na saj svit [188] 
       negoli ovakoj dragoga, jaoh, želit, 
    bez koga nije moć srdačce smiriti, 
       bez koga dan i noć meni je cviliti? 
 Šesti prizor 
 RADAT, vidjevši vilu, za njom se užeže i govori: 
 RADAT 
 Radate, koji san vidio si ti sada? 
       Zao ti je došao dan, nî ovaj bez jada! 
    Koju li ljepotu sad ovdi vidi ti 
       ka momu životu ktje pokoj odniti? 
    Odnese mir i goj lijepa vil ka prođe! 
       Što može bit ovoj? Što na me sad dođe? 
    Što je ovoj, vaj meni? Tko mi smrt zadava? 
       Njeki me ognjeni živi plam skončava! 
    Vaj, ka će biti zled? Ali me zatravi 
       vilinji taj pogled pun svake ljubavi? 
    Ali ka nakazan od gorscijeh [189]  nemani, 
       zaspavši zao san [190] , srdačce me rani? 
    Ali je istina što u san vidih ja, 
       tere zgor s visina peči [191]  me zla zmija? 
    Ter ljubav, kom njekad rugah se na svak čas, 
       osvetit hotje sad na meni svoju čâs, 
    ter mene ucvili pogledom i mene 
       lijepe vil ustrili [192]  kon vode studene, 
    neka znam [193]  što je moć ljuvena na sviti 
       i što je taj nemoć [194]  u srcu trpiti; 
    ljuveno ki cvile da umim požalit, 
       š njima plač i cvile da umim još dilit. 
    Ako je ljuveni što ćutim trud ovoj, 
       on ti je pakljeni i smrtni nepokoj! 
    Ali ja snim ovoj? Ako 'e san, učini 
       ovi trud, bože moj, da se s snom rasčini! 
    Radate, ne spiš ti, ma si rob ljubavi! 
       Rajskome liposti vila te zatravi, 
    vila te opoji pogledom ljuvenim, 
       a ljubav te osvoji kriposti skrovenim. 
    Ljubav te usili da ođeš [195]  sad tvoj stan, 
       a obraz nje bili da slidiš noć i dan. 
    Ma što cknim ter sad ja ne slijedim najbrže [196] 
       nje lipos od raja, vaj, što me uzdrže?! 
 Sedmi prizor 
 Iz doma svojta, po MILJENKA idući, s RADATOM govore: 
    DRAGIĆ, VUČETA i OBRAD 
 DRAGIĆ 
 Gdje je taj naš ludjak za vilom ki pođe, 
       vukovom a divjak u gori stado ođe? 
    Vuk mu je uio ovcu i tro'e mlado. 
       Gdi se je k vragu on gdio [197] ? Zlo mu ide sve stado! 
 VUČETA 
 Koja je bijes toj u ljudi udrila 
       da stado i dom svoj ohode cić vila, 
    da tlače svoju čas i pravdu i razlog 
       jak prase kad se vas umijesi u brlog? 
 OBRAD 
 Moj brate, svi ljudi koji su pod nebom 
       rađaju se s ćudi tko s dobrom a tko s zlom. 
    Tko se bude rodit s zlom ćudi, ja ću t' rit, 
       s zlom će i živit, s zlom ćudi će i umrit. 
 DRAGIĆ 
 Radate, hodimo toga vilenika 
       da domom vodimo, zloga obijesnika. 
 RADAT 
 Mo'a bratjo, vaš Radat nije oni ki je bio! 
       Za druzim pomoć dat na oganj je nastupio. [198] 
    Nika vil kojoj nî prilike na sviti 
       srdačce me zani, ter hoću umriti; 
    ter mi je usilos za njome hoditi, 
       anđelska nje lipos da bi me smiriti. 
    Tanka i visoka banjaše se u gori 
       jak zvizda s istoka prid suncem o dzori. 
    Vi tamo gledajte za Miljenka odsad, 
       a mene se ohajte, junaci, boga rad. 
 DRAGIĆ 
 A bolje, Radate! Spravi se dake i ti, 
       počteni naš brate, gorske vil sliditi! 
    Tej vile u mlados nijesi ljubio, 
       a sad se s' u staros bijedan izgubio! 
 VUČETA 
 Maj, tu vrag s Radatom! Što ćemo još vidit? 
       Uh, za ljubavi tom i Radat poče it! 
    Radata uzeše tej vile od gore 
       kmecka čâs ki biješe. Sada zlo i gore! 
 OBRAD 
 Mo'a bratjo, zlo se ide, pokoli ovako 
       stari se ne stide živiti opako. 
    Veli se, bit će sud [199]  i svrha svita onda 
       kad stare ljuven blud, ne razlog, uzvlada. 
    Što ćemo sada rit, družino mâ mila, 
       Radata pokli mrit čini gorska vila?! 
    Razumni naš Radat za njome hoće poć, 
       a vami ovdi čas postat [200]  Radatu nije moć. 
 DRAGIĆ 
 Radate, boga rad, ka uzma [201]  toj dođe 
       i tebe takoj sad uzeta ovdi ođe, 
    ter tebe takoga gledamo mi sada, 
       sramotu od koga ne imasmo dosada? 
 RADAT 
 Mâ bratjo, molju vas, g zlu mi ne pristajte, 
       ljubena što je vlas po meni poznajte. 
    Ljubav me osvoji, s kom se rvat ne more, 
       liposti m' opoji lijepe vil od gore, 
    koju kad pozrih ja u gori zeleni 
       sunačcem gdi sva sja, vas umrih u meni [202] . 
 VUČETA 
 Tolik trud, nut me čuj, ne bismo imali, 
       da te sad mrtva tuj budemo zastali, [203] 
    neg da te takoga gledamo mi sada, 
       sramotu od koga ne imasmo dosada; 
    er je bolje umriti tisućkrat, brate moj, 
       negoli živiti na opaku takoj! 
 OBRAD 
 Radate, za boga, jesi li oni ti 
       ki njekad svakoga učaše živiti? 
    Ali si ka neman koja se Radatom 
       nam kaže u ovi dan š njegovom sramotom? [204] 
    Radat si obrazom, ali nisi dili [205] ! 
 VUČETA 
    Zločestvo porazom svojim ga uhili! 
    Je li ka, bože moj, grubša stvar na sviti 
       neg starca ovako bez srama viditi?! 
 RADAT 
 Nemoćan [206]  tko nî bio, taj ne zna što 'e bit zdrav, 
       a tko nî ljubio, prem ne zna što 'e ljubav. 
    S ljubavi [207]  mudrovat, ma bratjo, nî ga moć [208] . 
       Ja, makar ludovat, za vilom hoću poć. 
    I zbogom ostan'te! 
 OBRAD 
                               Vučeta, što j' ovoj? 
 VUČETA 
    Ovo i sam pitam te, Obrade, brate moj. 
 DRAGIĆ 
 Ovdi su nemani! Odovle bježimo! 
       Zlo se ovdi i nam hrani [209] , ali ne vidimo? 
 VUČETA 
 Bjež'mo, bratjo moja, za Miljenka neka 
       ište majka svoja [210] . Što veće Obrad čeka? 
 OBRAD 
 Sčekasmo zla dosti, kad ludos staraca 
       dobiva [211]  ludosti svih ludih mladaca. 
   
 I svršuje tretji at. 
 
 
 AT ČETVRTI 
 Prvi prizor 
 RADAT i DIJETE DRAGIĆ. 
 RADAT 
 Kamo ide, diklice? Nuti moga jada! 
       Kamo li tve lice od mene skri sada? 
    Oto me s' zanila lipotom, sunačce, - 
       ne bud' mi nemila, smiri mi srdačce! - 
    Radate zločesti, s vjetrom li govoriš? 
       Oto se istom ti bijedan ovdi moriš. 
    Divojka plemka taj od stara od mene 
       bježat će vazda, vaj, u gore zelene! - 
    Mâ kćerce, tolikoj nijesam ti ni star ja; 
       bogme sam jošte moj [212] , žî mi ljubav tvoja. 
    Jošte bih bio boj ne huđe neg prije; 
       staro je i sunce toj, ali dobro grije. - 
    Gluhojzi, viđu ja, besjedim toj gori; 
       oto ktje čes moja da me ljubav mori! 
 DRAGIĆ [213] 
 Voh, ćaća, dobar dan! Zlovoljan što s' tako? 
       U gori taj tvoj stan nije mani [214]  nikako. 
    Maja se skončava, er domom ne ideš. 
       Jeda ti 'e ka strava što tako uzdišeš? 
 RADAT 
 Mo'e dijete, tvoj ćaća ne scijenjaše Ljubav 
       njekada, sad plaća objednom grijehe uprav. 
    Djetetom s krilama [215]  ćaća se rugaše 
       i svojim [216]  strilama, pri nego ga znaše; 
    usiono dijete toj ali se osveti, 
       prem svasma, mile moj, ćaću tvoga ošteti. 
    Iz lica nike vil, gdi mu je stan mili, 
       vazamši luk i stril ćaću tvoga ustrili 
    u grozno srce toj, nemilo ter svakčas 
       skonča se ćaća tvoj na suncu kako mraz. 
    Jadovan a ne znam ki će lik bit meni; 
       njeki se živi plam razbija po meni. 
 DRAGIĆ 
 Žî m' t', bih ga batićom privrzao ovim ja, 
       ter bih ga zlom srićom domome poslao tja, 
    da takoj ne ide strila'ući čeljad. 
       Ah, da gdi izide, ja bih mu dao sad! 
 RADAT 
 Ali ima on krila, ončas bi poletio, 
       i ognjenih strila, - s neba bi se osvetio. 
 DRAGIĆ 
 Ja bih ga i daleče dokučio praćom, 
       neka se zlo breče ne rve već s ćaćom. 
 RADAT 
 Mo'e dijete, svak gubi tko se rve s njime: 
       ćaću tvoga on ubi pogledom jednime, 
    pogledom ljepše vil neg igdar vidih ja; 
       nje prsi snig su bil, a ružom lice sja. 
 DRAGIĆ 
 Voh, ćaća, što je toj? Ako ču, žî m' t', mati 
       da ideš ti takoj, neć' mira imati! 
    Kada te gdi čuje s susjedom kojome 
       govorit, sve psuje i vika domome. 
 RADAT 
 Da pođ' te joj rec' takoj: "Radat tvoj njekad bi, 
       a sada nije tvoj neg vile ku obljubi; 
    slidit ju on pođe po gori i vodi, 
       a tebi stan ođe [217] , - čin' sama što t' godi!" 
 DRAGIĆ 
 Voh, ćaća, kud ćeš poć? Što ti je pripalo? 
       Kako li ć' maju oć [218]  i dijete tvo'e malo? 
 RADAT 
 Trijebi je hoditi, nije mi moć inako! 
       Pođ', mile, domom ti. 
 DRAGIĆ 
                              Poći ću opako! [219] 
    Voh, ćaća, kud ćeš toj? Zao božić toj vili 
       i onomu ki takoj strilom te ustrili. 
    Ah, da gdi srjetem ja toj bijesno divjače, 
       žî mi praća moja, činio bih da plače. 
    Ja bih ga naučio što je striljat ljudi! [220] 
       Još se nî stučio s kijemgodi zle ćudi 
    ki bi mu skršili luk i ruku desnu 
       i strile olomili o oćas [221]  obijesnu. - 
    Ma čemu ja puštah ovako ćaću it 
       a ovdi sam ostah? K maji doć neću smit. 
    Poći ću za njime, da vidim kud će poć, 
       bogme t' maji š njime dobar dan neće doć. 
   
 Dijete odhodi, a KUPIDO izlazi, pak dijete i vila TIRENA. 
 Drugi prizor 
 KUPIDO  (sam) 
 Dijete ovoj ki praćom hoće ćaću osvetit 
       činiću da s ćaćom za vilom bude mrit; 
    načinom kim dosad nitkor nî ljubio 
       žudiće a, veomi mlad, neće znat što bi ktio. 
    Neka zna svaka moć, ter da se ne oholi, 
       ljubavi er nî moć da itkor odoli. 
    Poći ću promijenit haljine na meni, - 
       da sam ja tko će mnit [222]  Kupido ljuveni? 
   
 Ovdi se KUPIDO na vlašku priobrazi, s djetetom govori; uto vila izide. 
 Treći prizor 
 DRAGIĆ 
 Voh, ćaća, voh, ćaća! Bogme ćaća uteče! 
 KUPIDO 
    Gdi je tebi praća? Nu čeka', zlo breče! 
 DRAGIĆ 
 Što pitaš praću ti? Ti li si ki strijeljaš? 
 KUPIDO 
    Sad me ćeš poznati, ako me ne poznaš! 
 DRAGIĆ 
 Ter što će tej strile? 
 KUPIDO 
                               Srce ti ću ustrilit. 
 DRAGIĆ 
    Obijesno kopile, zašto neć' s mirom it? 
 KUPIDO 
 Kobila ti 'e mati, a ti si kopile! 
       Na vjeru ć' plakati, ma cić lijepe vile. 
 Četvrti prizor 
 DRAGIĆ i VILA 
 VILA 
 Uh, brižna, što ćeš toj? Mene li hoć' udrit? 
 DRAGIĆ 
    Nije nego dijete onoj koje me hoće bit. 
 VILA 
 Ostava praću tuj, nemoj se, brajo, bit, 
       a starijeh vazda čuj, tere ćeš miran bit. 
 DRAGIĆ 
 Bogme mu ktijah dat da ide u štetu. 
       Mož' li ga, bože, znat? Ja mu ću brečetu! 
 VILA 
 Nu dosta! Ostavi praćicu, žî t' maja. 
 DRAGIĆ 
    Cić tvoje ljubavi za pas ju stavih ja. 
 VILA 
 Jeda si pastira, moj brajo, njekoga 
       na ime Ljubmira vidio, za boga? 
 DRAGIĆ 
 Nije mi se zgodilo viditi n'jednoga 
       pastira, mâ vilo, nego ćaću moga, 
    ki mnogo za tebe, gospoje, pitaše, 
       imat te kon sebe i mnogo žuđaše. 
    Ma tko si, vilo ti? Od kijeh li si strana? 
       Mila ti s' viditi, lica si sunčana. 
    Nut luka zlatnoga, - lijep ti je, gospoje! 
       Nut snijega bijeloga [223] , - sijeh čuda nigdir nije! 
    Sve poje na tebi kakono u raju, 
       jak sunce na nebi a lice tva sjaju. 
 VILA 
 Pođ', brajo, domome! Oto je blizu noć. 
 DRAGIĆ 
    Bogme ću s tobome, lijepa vilo, poć! 
 VILA 
 Ter što ćeš činiti, kad budeš sa mnom doć? 
 DRAGIĆ 
    Verno ću služiti tvu lipos dan i noć. 
 VILA 
 Da to ćeš oć maju za doći sa mnome? 
 DRAGIĆ 
    Za maju ne haju, ja ću doć s tobome. 
 VILA 
 Što umiješ činiti? 
 DRAGIĆ 
                          Umijem, gospoje, 
       u dipli sviriti na počtenje tvoje, 
    i svračke puhati [224] , i ptice ostale 
       umijem hitati, velike i male; 
    i umijem zapinat zecovom tonote 
       i pod ploču hitat lisice meu plote. 
 VILA 
 Da umiješ igrati? 
 DRAGIĆ 
                               Umijem, gospoje, 
       i umijem pjevati pjesance svakoje. 
 VILA 
 Da s kijeme spiš domom? 
 DRAGIĆ 
                                    S majome u nogah. 
       Mogao bih i s tobom, er nijesam pero plah. 
    Maja me ne usčuje, kad spim š njom, vragut kus; 
       zato me ne psuje vik, tako ne ostao pus! 
 VILA 
 Čula sam, - drago mi 'e! Budi, brajo dobar! 
       Tako svak ne umije, a to je božji dar. 
    Stoj zbogom! Ja ću poć, tuj ćaću čeka' ti. 
 DRAGIĆ 
    Da to li ć' mene oć? Nemoj me ostaviti! 
    Veće mi ni maja ni ćaća mio nî 
       nego lipos tvoja ka srce me zani. 
 VILA 
 Ovu ti jabuku darivam za ljubav 
       a uzmi dipli u ruku, ter se, brajo, zabav', 
    dočim ja budu poć ružice nabrati; 
       sada ću opet doć, neću ništa stati. 
 DRAGIĆ 
 Da hoć' li opet doć? 
 VILA 
                          Hoću sad, žî mi ti. 
 DRAGIĆ 
    Nemoj me, draga, oć, er ću inako umriti. - 
 Peti prizor 
 DRAGIĆ, zatim RADAT 
 DRAGIĆ 
 Nut lijepe jabuke! Bogme je od zlata! 
       Neće m' ju iz ruke uzet n'jedna plata. [225]  - 
    Ma tko ide odovud? Voh, ćaća, gdi pođe? 
       Ja te sam iskao svud. Kako li mene ođe? 
 RADAT 
 Tužan je ćaća tvoj, - ljubena ktje toj vlas. 
 DRAGIĆ 
    Nut! 
 RADAT 
          Bijedan, što je toj? 
 DRAGIĆ 
                           Da t' spovijem dobar glas. 
    Onaj lipa vila za ku ti pitaše 
       ovdi je sad bila, njekoga iskaše. 
 RADAT 
 Dragiću, sad ću umrit! Što je toj što kažeš? 
 DRAGIĆ 
    I ktijah ja š njom it. 
 RADAT 
                         Ah, ti mi sve lažeš! 
 DRAGIĆ 
 Ne lažem! I reče: "Nemoj ti sa mnom it; 
       neću poć daleče, sad ću opet ovdi bit". 
    Tuj me pomilova i ovuj jabuku 
       zlatnu mi darova, - ljubih joj ja ruku. 
 RADAT 
 Bijedni Radate, a tebi nije moć 
       ljubit nje podplate ni k njojzi blizu doć! 
 DRAGIĆ 
 Mila ti biješe, slavna t' se viđaše, 
       gizdavo t' idiješe, sunačcem sva sjaše. 
    Voh, ćaća, i meni nje obraz sunčani, 
       prilike komu nî, srdačce, jaoh, rani. 
    I ako opet doć ne bude, ja ću t' rit, 
       skoro će bijedan oć tvoj Dragić ovi svit. [226] 
 RADAT 
 Da li je nemila zla ljubav, sinko moj, 
       i tebe stravala, mlađahto srce toj? 
    Mlađahat ter tužiš i u srcu nepokoj 
       ljubeni, jaoh, ćutiš kakono i ćaća tvoj! 
 DRAGIĆ 
 Voh, ćaća, bogme ću it po tusto kozle onoj, 
       ter ga ću poklonit prilijepoj vili ovoj. 
 RADAT 
 Čin' što znaš, moj mile! Ne toj, ma sve stado 
       cić lijepe tej vile podao bih ja rado. - 
    Ma tko ide ovamo? Njeka 'e zvir viditi. 
       Bjež, mile, ti tamo, sad naš će ubiti. 
 Šesti prizor 
 Ovdi satir izlazi i, užežen za vilom, govori: 
 SATIR 
 Vaj, što je u meni? Ki ćutim gorki jad, 
       plam ki li ognjeni me srce praži sad? 
    Vaj, tvorim grozni plač, a iskru ne gasi 
       plamena smrtno tač koji me porazi. [227] 
    Vaj, čujem kriposti u meni lipsati [228] , 
       tej vile liposti kad počnem smišljati, 
    kad ures, kad dike tej zbrajat počnem ja, 
       kojoj nî prilike pod suncem koje sja. 
    Ka drazim rumenim ličcem me priblazi, 
       pak smrtno ljuvenim pogledom porazi, 
    pak svasma rasčini, jak vitar kad k onoj 
       uteče planini u koj skri obraz svoj, 
    ne nađe da ju vik [229]  sto oči ki ima, 
       ni drugi ki človik kriposti sionima [230] ; 
    ma da ju upije [231]  po gorah noć i dan 
       i jak vuk da vije [232]  za njome sve zaman. 
    Vaj, guste planine obtukoh i gore, 
       polja i ravnine, - onuđ se ne more! 
    Obtukoh jedzera i bistre sve vode 
       tej vile s večera njih tance gdi vode. 
    Ne nađoh dragu vil, ne pozrih, već ne čuh; 
       a moj plač i moj cvil može čut svaki duh. 
    O zeleni luzi, o vode studene, 
       u ljuvenoj tuzi pomoz'te sad mene! 
    Pomoz'te er svakčas kroz njeki nepokoj 
       na suncu kako mraz skonča se život moj. 
    Objav'te molim vas, iz tejzi zeleni [233] 
       anđelski taj obraz meu vami skroveni. 
    Mnokrat ste ljuvenim utočište bili 
       i granam zelenim radosti njih krili; 
    nemojte ostavit ni mene ovakoj, 
       molim vas, objavit hotjejte [234]  lice toj. 
    Kroz lice drago mrem, kroz lice toj venem, 
       vrh tužnih tužan grem i smrtno, jaoh, stinem! 
    Komu se tužim sad, s kijem li govorim? 
       Komu li kažem jad, komu oganj kim gorim? 
    Kamenu gluhomu i vodam studenim 
       i lugu pustomu i granam zelenim! 
    Ma što cknim ter hode [235]  dubja ne koripim, 
       ne svrćem dnom vode, ne koljem, ne slipim? 
    Što ne žežem gore pastirske i sada 
       ne haram obore, ne pobijem stada? 
    Što ne orim spile i jame od gore 
       gdi se kriju vile ke nami rug tvore, 
    anđelskim ke licem človjeka priblaze, 
       od zmije pak srcem smrtno ga poraze? 
    Da smetem njih mîre, da pozna njih taj stan 
       kako je satire moriti noć i dan! 
    Lav je li u gori? Je li gdi ki pastir? 
 Sedmi prizor 
 SATIR i LJUBMIR 
 LJUBMIR 
    (Tko ovo govori? Nemili je satir!) 
 SATIR 
 Desnicom da sve toj ovome potlačim. 
 LJUBMIR 
    Satiru, bit ćeš boj od lava s nejačim, 
    a i prî sam umio mastit se u krvi, 
       i s kim sam boj bio nijesi ti prvi. 
   
 Ovdi LJUBMIR boj bije s satirom, koji ga napokon jednom stijenom udari i smete ga, ter pade na zemlju kako mrtav; a vila ga nahodi i nad njim plače govoreći: 
 Osmi prizor 
 TIRENA 
 Što je ovoj, jaoh meni, 
       što nesrećna vidim sada? 
       Ljubmir je ovoj moj ljuveni! 
       Što bi ovoj, kako i kada? 
    Što bi ovoj, huda srećo? 
       Tko me tuge sad napuni? 
       Od radosti svake smećo, 
       toli drag cvit tko otruni? 
    Cvit gizdavi kojim mlados 
       toli se je mâ dičila 
       i u komu svu bih rados 
       i blaženstvo postavila! 
    Ter srdačce, vajmeh, moje 
       cijepa se u sto dila, 
       potlačene gizde svoje [236] 
       pogledavši i lica bila; 
    pogledavši, vajmeh meni, 
       ures vridni od pastira 
       zemlji u skutu gdi studeni 
       duh poteza [237]  i umira! 
    A pomoći nije odnikud: 
       pusta gora odsvud muči, 
       obrnut se nije moć ikud, 
       ter se duh moj toli muči. 
    Jaoh, pridragi moj Ljubmire, 
       ka odluka nebeska bi, 
       da t' od krvi sad otire 
       ljute rane tvoja ljubi? 
    Tvoja ljubav, ka cvijetjice 
       bra dzorome po dubravi, 
       da t' vjenačac od ružice 
       sviv na rusu glavu stavi; 
    urešena da te gleda, 
       urešena da te uživa, 
       studenija a sad leda [238] 
       vrle zvizde sve naziva. 
    Zlobne višnje svasma zove 
       rade tuzi i nemiru, [239] 
       pokli od svita trude ove 
       bez milosti zgar poziru. 
    More li igdar bit na sviti 
       gora tuga, višnja moći, 
       draga [240]  u krilu mrit viditi 
       a ne moć mu dat pomoći? 
    Nije [241]  mila, nije draga 
       da požali, jaoh, mene, 
       i cvilit mi da pomaga, 
       gledav [242]  Ljubmir gdi moj vene; 
    gledav Ljubmir gdi Tirenu 
       svoju dragu sad ne vidi, 
       koju žudi, kroz ku venu, 
       ličce gdi nje smrtno blidi; 
    srce gdi nje gorko tuži, 
       boleći se njime toli, 
       i jadovna gdi smrt moli 
       da ju s životom razdruži; 
    oči da nje sad ne vide 
       što su blizu, jaoh, viditi, 
       gdi Ljubmiru lica blide 
       kteći u krilo Tireni umriti! 
    Jaoh, kaži mi, moj Ljubmire, 
       ka nesreća na te dođe, 
       ali satir ali zvire 
       tač poražena ovdi te ođe. 
    Kaži meni, tvojoj ljubi, 
       svitla časti od pastira, 
       tko dva draga sad pogubi, 
       s tobom ljubi er tva umira. 
    Ako 'e satir, proklet da si, 
       o satiru ti oholi, 
       ki nemilo tač porazi 
       dva ljuvena verna toli, 
    prijeka smrt kih razdiliti 
       neće ni taj divji bijes tvoj; 
       ljubav ih će sadružiti 
       ondi gdi je vječni pokoj. 
    Duše se će njih sastati 
       vele u ljepšoj u dubravi, 
       gdi će mlados uživati 
       u radosti i ljubavi. 
    O gizdave lijepe vile 
       bistre vode ke plovete, 
       me sestrice drage i mile, 
       tužbu moju ne čujete? 
    Uživate vi u miru 
       cvit mladosti lijepe vaše, 
       grozne suze a ja otiru 
       ke me svasma, jaoh, skončaše. 
    Ne čujete gdi se boli 
       sestra vaša i gdi cvili 
       i bolesna gdi smrt moli 
       da ju s životom razdili? 
    Er žalosti sej podniti, 
       jaoh, ne more tužna vila; 
       s Ljubmirom se sadružiti 
       želi sestra vaša mila. 
   
 Ovdi se vila prinemaga; i svršuje četvrti at. 
 
 