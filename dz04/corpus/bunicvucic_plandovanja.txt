
 
 Plandovanja 
 Dživo Bunić Vučić 
 
 
 Sadržaj 
 LJUBAVNE PJESME 
 RAZGOVORI PASTIRSKI 
 NADGROBNICE 
 PJESNI DUHOVNE 
   
 Bilješke 
 Rječnik 
 Bilješka o autoru 
 Impressum 
 
 
 LJUBAVNE PJESME 
 
 
 [1] 
    PJESNIK PJESNIMA 
   
 Isprazne mê pjesni, kad vas tko upita 
       tko s vami tač bjesni i toli mahnita, 
    rec'te mu: jedan lud u mlada svâ doba 
       ne znajuć što je trud, ne misleć do groba; 
    ispraznos dâ mu moć da bude kazati 
       ljuvenu svû nemoć, ku bi imo tajati. 
    San, grlo, pitje, las pjesni mu gojiše, 
       oni im daše vlas i krila staviše. 
    Eto se kaje sad, nu time ne vrati 
       toj brijeme on nikad ke ludo potrati; 
    er tašte za pjesni ne ima platu inu 
       neg samo boljezni za svoju krivinu. 
    I pozna najposlije da ljepos taj mila 
       u sebi drugo nije neg zemlja i gnjila. 
 [2] 
   
 Skladno ti te narav mila, 
       o ljubljena mâ diklice, 
       svijem priličnu satvorila 
       cvijetku lijepom od ružice! 
   
 Kraljica je ona od cvijetja, 
       ti si kruna svijeh gospoja; 
       na je ures od proljetja, 
       proljetje je mlados tvoja. 
   
 Pod veselijem rumenilom 
       ona ljute drače krije, 
       pod prilikom ti primilom 
       srce od lava, ćud od zmije. 
   
 Nju vjetrici tisi i blazi 
       i podzorne rose goje, 
       tebe moji vrući uzdasi, 
       jaoh, i grozne suze moje. 
   
 Danu dzora nju otvori, 
       a večer je pak povene, 
       tva je ljepos lijepa o dzori 
       a k večeru ljepša zene. 
 [3] 
   
 Nemoj se čuditi, izbrani cvijete moj, 
       jer želim viditi veseli pogled tvoj; 
    er sunce s istoči ne svijeti vik meni, 
       neg drazijeh od oči pogledi ljuveni. 
    Zamani proljetje donosi za mene 
       pridrago toj cvijetje, ružice rumene, 
    er me su ružice mlađahna zanile 
       ke zdrži tve lice i usti primile. 
    Tijem, dušo ljubljena, svrni mi pogled tvoj 
       ki je dzora rumena i bijeli danak moj. 
 [4] 
   
 Ili mi, gospoje, me srce povrati, 
       ili mi toj tvoje za uzdar htjej dati; 
    er mlados mâ vene neredno i prijeko 
       čim oba od mene stoje mi daleko. 
   
 Nu ako ku imaš, jaoh, iskru milosti 
       ter boles ku primaš s mê tužne mladosti, 
    nemo' ih, gospoje, razdijelit neredno, 
       neg moje i tvoje daruj mi ujedno. 
 [5] 
   
    O snježane 
       prsi izbrane 
    obljubljene mê gospoje, 
       prsi mile, 
       prsi bile, 
    ljubko dobro svako moje. 
   
    Vi ste meni 
       drag medeni 
    pokoj i sva slatka rados, 
       od vašega 
       bijela snijega 
    smamljena je moja mlados. 
   
    Vi ste pravi 
       stan ljubavi 
    u kom carstvo svoje drži, 
       gdje s dragoće 
       od bjeloće 
    strijelja srca, duše prži. 
   
    Vi ste rijeka 
       bijela od mlijeka, 
    po koj žudim sveđ broditi, 
       i vesela 
       gdje bi uzela 
    mâ se duša utopiti. 
   
    Vi zdržite, 
       vilovite, 
    one od snijega lijepe gore, 
       ke su od stijene 
       prem ledene, 
    a sva srca željno gore. 
   
    U primilu 
       vašem krilu 
    snježani se put nahodi 
       u ljuveni 
       raj žuđeni 
    smionu miso ki dovodi. 
    O veseli 
       lijeri bijeli, 
    moje lijepe mile prsi, 
       perivoji 
       drazi moji 
    u kijeh mlados mâ se smrsi. 
   
    Oči, hvala 
       vaša 'e mala 
    prema prsim razbludnim; 
       svakolika 
       slava i dika 
    prsima se dati ima. 
   
    Vi ste, oči, 
       od istoči 
    dvije zvijezde samo u sebi, 
       a u prsijeh 
       tijeh ljuvenijeh 
    sva ljepota jes od nebi. 
   
    O rumene, 
       o ljubljene 
    usti, i vi se ne dičite! 
       One mile 
       vas dobile 
    jesu prsi plemenite. 
   
    Ruže, cvijetja 
       od proljetja 
    samo imate sred dragoće; 
       prsi tvoje, 
       dušo, goje 
    s dzornijem cvijetjem rano voće. 
   
    Nu, Ljubice, 
       mâ diklice, 
    čijem ja hvalim, ti si skrila - 
       prsi mile 
       i pribile... 
    Što mi si se zasramila? 
 [6] 
   
 Ah, Rakle, ne bježi, ah, Rakle, čekaj me, 
       mê cvile utješi, ili umrijet gledaj me; 
       nijesam lav, bijesna zvir, ognjeni nijesam zmaj, 
       neg vjeran tvoj Ljubmir, vaj meni, uvik vaj! 
 [7] 
   
 Nemoj, lijepa Rakle moja, 
       u mlados se toli uzdati, 
       brijeme hara prem svakoja, 
       svaku ljepos brijeme krati. 
   
 Nemoj cijenit da uvike 
       mlađahna ćeš toli biti 
       i da rajske tvoje dike 
       neć s godištim izgubiti. 
   
 Nu pogledaj lijepu rusu 
       kako drago dzorom zene, 
       nu je gledaj na istom busu 
       gdi k večeru sva povene. 
   
 Svijetla dzora i danica 
       tvoga dana sveđ bit neće, 
       i dva sunca draga lica 
       u zapadu smrknut se će. 
   
 Doće, doće, vjeruj, zima 
       tvom veselom primaljetju, 
       promijeniti ka vlas ima 
       da je u ledu što bi u cvijetju. 
   
 Staros teška skoro doće, 
       kôj se oprijet moći nije, 
       kada brati nije voće 
       od mladosti najmilije. 
   
 Zato, draga mâ gospoje, 
       mlađahni smo dočim oba, 
       na radosti, na pokoje 
       u vesela naša doba! 
 [8] 
   
 Ako hoć, gospoje, da budem živiti, 
       ljeposti tej tvoje nemoj mi braniti; 
    ere mrem nemilo kad svrneš od mene 
       tve lice pribilo i usti ljuvene. 
    A živem slatke dni u slatkom životu 
       kad svrneš ti k meni tvu rajsku ljepotu. 
    Tim ak' hoć da živem, svrni mi pogled tvoj, 
       ako li hoć da mrem, od mene dalek stoj! 
 [9] 
   
 Već ostajte sve gospoje, 
       eto 'e Rakle mene mila 
       kroz ljeposti rajske svoje 
       sebi samoj zamamila. 
   
 Zamani me veće zove, 
       mâ Ljubice, ljepos tvoja 
       na razblude, na celove, 
       druga 'e, druga mâ gospoja. 
   
 Drugoga išti ti pastira, 
       drugi oganj mene prli, 
       i drugoga sebi izbira', 
       pokli druga mene grli. 
   
 I ti ka si rajska dika 
       dosle bila, Dzorko moja, 
       drugoga išti ljubovnika, 
       er je druga mâ gospoja. 
   
 Neka drugi sad uživa 
       što ja željeh sva mâ lita, 
       drugi s tobom da pribiva, 
       druga 'e ljubav mâ čestita. 
   
 O Jasenko mâ ljubljena, 
       drugom ljepos tvoju hrani, 
       druga 'e meni obljubljena, 
       druga, druga mene izrani. 
   
 Zlaćeni su tvoji prami 
       vez srdačcu bili momu, 
       nu me druga sada smami, 
       tijem se daruj ti drugomu. 
   
 A ti, cvijete moj ljuveni, 
       Rakle, slatka mâ gospoje, 
       zanesenu bićeš meni 
       mila rados sve dni moje. 
   
 S tebe same u nescjenu 
       sve sam druge postavio 
       i mû mlados zatravljenu 
       samoj ti sam zavjerio. 
   
 Ti si, brače, meni sama 
       sred srdačca stravljenoga 
       od svijetloga zlatna prama 
       do stupaja pribijeloga. 
   
 I tebi će robovati 
       sužna duša mâ uvike, 
       dočim bude sunce sjati 
       i dokoli teku rike. 
   
 Mâ pjesance, bježi ine, 
       samoj Rakli daj se u krilo 
       da ti srdne ne učine 
       bezakon'je ke nemilo. 
   
 Tuj ćeš naći mile obrane 
       kad te sakrit ona bude 
       među prsi svê snježane, 
       gdje su moje sve razblude 
 [10] 
   
 Glad mene mori sad, a ljubav zlo davi, 
       nu mogu trpjet glad, ne mogu ljubavi. 
 [11] 
   
 Ubiraj, diklice, dočim je proljetje 
       tej lijepe ružice i rano toj cvijetje, 
    i drži spomene u bran'ju od cvita 
       da kako cvijet vene, svenuće tva lita. 
 [12] 
   
 Čim ljepir doleti na plamen od svijeće, 
       biješe mu vidjeti dvije zrake poveće. 
    Toj bijehu dvije oči, dvije dzore ljuvene, 
       dva sunca s istoči mê duše ljubljene. 
    Tim svijeću ostavi, ončas mu omili 
       mê slatke ljubavi drag pogled i mili; 
    koji čim obhodi i većkrat obleti, 
       tužnu se dogodi ubjenu umrijeti. 
    Kô li si gineći priličan, vaj, meni 
       i mojoj nesreći, ljepiru ljuveni! 
    I meni i tebi drag pozor omili, 
       ubjen bih, ubjen ti, objeh nas ucvili. 
    Srećniji si ti vele ere mreš uz milu 
       od ruke pribijele, dragomu u krilu. 
 [13] 
   
 Ah, kada će brijeme priti 
       kad, gospoje moja draga, 
       milostiva, mila i blaga 
       budeš mene pomiliti 
       da ne budem već cviliti? 
          Tere mi rečeš: 
          Hodi da stečeš, 
          brače ljubljeni, 
          celov medeni, 
          ki u razbludi 
          ti vazda žudi. 
       Hod', životu dragi i mili, 
       hod' k žuđenoj tvojoj vili. 
   
 Ah, kada će dzora bila 
       toli srećni dan doniti 
       u ki ću se pobluditi 
       usred draga tvoga krila, 
       o gospoje moja mila? 
          Ter ljepos tvoja 
          usred pokoja 
          razbludno izusti 
          kroz medne usti 
          govor medeni 
          mlađahnu meni: 
       Uzmi, milo dobro moje, 
       što ti je drago, sve je tvoje. 
   
 Ili hoćeš usti mile 
       sad željahan izljubiti, 
       il ti je milo izgrliti 
       grlo i prsi mê pribile 
       ke srdačce željno dile? 
          Ili t' omili 
          moj pozor mili 
          vedre danice 
          ili mê lice? 
          Ili t' obdraža 
          ka stvar podraža? 
       Sve je tvoje, sve uživa', 
       grli, ljubi i celiva'! 
 Tad čestit bih sve dni moje 
       i mû mlados zatravljenu 
       provodio priblaženu 
       uz ljepotu tvoju stoje, 
       uživajuć dobro moje. 
          Ter bih, ljubeći, 
          mogo ovo reći: 
          Ove medene 
          usti ljubljene 
          mene saviše 
          smrtno raniše. 
       Nu blažene rane uvike 
       pokli imaju take dike! 
   
 Ovi pogled drag i mili 
       mene sveza i zamami; 
       ovi svijetli zlatni prami 
       mû su dušu zamrsili; 
       ovo lice mene ucvili. 
          Nu tko me sveza, 
          ti i odveza; 
          tko mi da rane, 
          ti i obrane; 
          tko me ucvili, 
          ti i pomili. 
       Lice, prami, oči iste, 
       ke liječite i raniste. 
   
 Čin', pokoju moj jedini, 
       i prislatka mâ gospođe, 
       da to srećno brijeme dođe 
       nas mlađahnijeh da sjedini! 
       Ah, žuđeni danu, sini! 
          Smili se, smili, 
          životu mili! 
          Ne čini veće 
          da ima smeće 
          i jad čemerni 
          tvoj sluga verni, 
       neg sadruži dovik vika 
       s tobom verna ljubovnika! 
 [14] 
    LJUVENO UŽIVAN'JE 
   
 Ljubav draga mene stavi 
       među rajske dvije vile 
       od kojijeh se u naravi 
       nijesu ljepše vik vidile. 
   
 Jedna i druga mene smami, 
       jedna i druga meni omili; 
       jedna zlatnijem svojijem prami, 
       druga kroz svoj pogled mili. 
   
 A objema zapiso sam 
       mâ mlađahna davno ljeta, 
       jednu i drugu uzeo sam 
       za mê dobro segaj svijeta. 
   
 Kojoj ćeš se dat sred krila, 
       mê srdačce zatravljeno, 
       ako ne mož u dva dila 
       bit objema razdijeljeno? 
   
 Tebi, slatki moj pokoju, 
       darivam se, tebe hoću... 
       Jaoh, što velim? Mû gospoju, 
       tebe lijepu pustit moću? 
   
 Ah, prije se oči moje 
       vječnijem mrakom zatvorile 
       negli drugu, mâ gospoje, 
       izvan tebe obljubile! 
   
 Ti si slatka mâ razbluda, 
       u tebi su sve radosti, 
       u tebi je sva ponuda 
       zanesene mê mladosti. 
   
 Jaoh, što velim? Uteć li ću 
       ja od tebe, dušo mila? 
       Ne, ne viku, jaoh, k tebi ću, 
       sred tvojega draga krila. 
   
 Srećne ti bih i blažene 
       provodio dni čestite 
       da obje duše vi ljubljene 
       mene mlada zagrlite! 
   
 O pridraga, mila noći, 
       bjelja od vedra jasna dana, 
       kad ćeš k meni prije doći, 
       noći svijetla i sunčana! 
   
 Tada bismo zagrljeni 
       sve požude ispunili 
       i drag celov i medeni 
       celovima uzbudili. 
   
 Ter bi mogle uzaznati 
       vaše dike izabrane 
       što je milo celivati 
       usti odprije celivane. 
   
 Mnokrat celov drag, ljuveni 
       od jedne bih ugrabio, 
       opet oni ugrabljeni 
       mnokrat drugoj udijelio. 
   
 Mnokrat jedna draga i mila 
       mê bi usti celivala 
       čim bi druga usred krila 
       razbludno me svoga imala. 
   
 Mâ pjesance, već se ustavi 
       i k objema sad pohrli; 
       obje milo ter pozdravi, 
       obje slatko ter zagrli. 
 [15] 
   
 U svakoj prilici slikuješ, gospoje, 
       zloj zmiji ljutici pustoši ku goje: 
    ona se sveđ krije i bježi najplaše, 
       a bježat tebi je od mene najdraže; 
    najhuđi ki ima jed, sred nje je celova, 
       ti moga srca zled celovom otrova; 
    neće ona čuti glas žamora od pjesni, 
       ti neć čut moj poraz ni moje boljezni. 
    Lijeka nije nje rani neg ista nje glava, 
       ni meni lijeka ni neg ti, vil gizdava. 
 [16] 
   
 Što si, lijepa Rakle moja, 
       tvoj smijeh slatki pripravila, 
       ter je ljepos rajska tvoja 
       svijetlo čelo razvedrila? 
   
 Ali, lijepa mâ gospoje, 
       u posmijehu hoćeš riti 
       da kameno srce tvoje 
       hoće mene pomiliti? 
   
 Ali mlados tva mi veli 
       veseloga sred pogleda 
       da se diči i veseli 
       mrtva mene, jaoh, gdi gleda? 
 [17] 
   
 Je li tko, gospoje, od leda na svijeti 
       ko dike tej tvoje ne želi vidjeti? 
    I je li od stijene srce mu stvoreno 
       ko videć ne vene tve lice ljuveno? 
    Nu je li veneći ko željno ne gine 
       verno tve dvoreći razblude jedine? 
 [18] 
   
 U koj strani od nebesi 
       iznašla si, o naravi, 
       dvije zvijezde od ljubavi 
       moju vilu kijem uresi? 
   
 Vidje li se ijedna vila 
       imat prame tač zlaćene 
       kako ova ka je mene 
       svijetlijem pramim zamamila? 
   
 Vidje li itko vik ružicu 
       u kom polju ali u gori 
       rumenit se tako o dzori, 
       kô se vidi u nje licu? 
   
 Tijem nepravo svak svjedoči 
       svoje ljepos ke gospoje 
       ko nije vidio ove moje 
       lijepe vile svijetle oči. 
   
 Ne zna kako ljubav strili, 
       ne zna kô se željno vene 
       ko razblude nje ljuvene 
       nije začuo i smijeh mili. 
   
 Tim ko hoće ljubav znati 
       ke je moći i kreposti, 
       dođi rajske tej ljeposti 
       mê gospoje razgledati. 
   
 U pogledu razvedrenu, 
       među dzore dvije rumene, 
       i u smijehu primedenu 
       drži Rakle sužnjem mene. 
   
 Zlatnijem pramom mene sveza, 
       a bijelijem me rukam stegnu, 
       od slatkoga tako veza 
       nikad sužan da ne ubjegnu. 
   
 Nu mi robstvo toj omili, 
       sloboda mi draga nije, 
       Rakli, lijepoj mojoj vili, 
       robovati milo mi je 
 [19] 
   
 Prsi ima od leda vil moja gizdava, 
       a sred nje pogleda živa je žerava. 
    Ljubavi, vas tvoj plam i strijele tve vrzi 
       kad goriš pogled sam, a lediš nje prsi. 
    Pače svjet uzmi moj: il sledi nje pogled 
       il užež' prsi njoj, da su oganj, a ne led! 
   
 [20] 
   
 Kada, cvijete moj ljuveni, 
       ukažeš mi lice bilo, 
       primaljetje tada 'e meni 
       priveselo i primilo. 
   
 A kada li s mene odvratiš 
       zrak vedroga od pogleda, 
       ljeto u zimu oštru obratiš 
       punu snijega, mraza i leda. 
   
 Tim kad bi mi ne branila 
       sve dni gledat lica cvijetje, 
       vik ne bi mi zima bila, 
       neg sveđ drago primaljetje. 
 [21] 
   
 Blažen dan, hip i čas u ki me postavi 
       pod tvoju slavnu vlas, moguća Ljubavi! 
    Blažene tve strile, luk, trkač blažen tvoj, 
       blažene tve sile, cvil i plač blažen moj; 
    blaženi uzdasi kijem srce tuži me, 
       blaženi i drazi vezi kijem sveza me! 
    Blažena nad sve ino, mê dobro svakoje, 
       me blago jedino, slatka mâ gospoje! 
    U tebi môj rani našo se oni lik 
       u nijednoj ki strani ne bi se našo vik, 
    u tebi duša mâ slatku onu bogatu 
       za trude svê prima veselu svim platu. 
    Tim, silna Ljubavi, sve strijele ognjene 
       najbrže upravi mlađahna put mene. 
    Rani me i rani i strijela ne štedi 
       pokli ti môj rani slatki lijek odredi. 
    Er drugo ne želi srdačce stravljeno 
       negli lijek veseli i da je ranjeno. 
 [22] 
   
 Moj oganj ljuveni, kijem srce mê gori, 
       ali je pakljeni, ali je odzgori. 
    Od pakla ako je, koje su toj sile 
       sred njega da stoje ljeposti me vile? 
    To li je od raja i sišo s nebesa, 
       kô cvilim u njem ja, koja su udesa? 
    Vaj tužnu, vaj meni, evo isti oganj moj 
       meni je pakljeni, nebeski je vil mojoj. 
 [23] 
   
    Slatko dobro 
       koje sam obro 
    služit po sve danke moje, 
       raju mili 
       ki mi omili, 
    Rakle, slatka mâ gospoje. 
   
    Htjej mi riti, 
       moj čestiti 
    vijenče drobne od ružice: 
       čemu moriš 
       smrtno i goriš 
    mene, lijepa mâ Raklice? 
   
    Kô do vika 
       tva se dika 
    rasrčiti može odviše 
       na vjernoga 
       slugu tvoga, 
    jaoh, neredno ki uzdiše? 
   
    Ne daj, ne daj, 
       neg pogledaj 
    na mlađahna slugu mene 
       ter zabrani, 
       cvijete izbrani, 
    da mâ mlados ne povene. 
   
    Ne pogubi 
       tko te ljubi 
    i tvu ljepos kopneć želi, 
       ne umori 
       tko te dvori, 
    neg ljubavim obeseli. 
   
    Jaoh, ne vrzi 
       i ne smrsi 
    ljeposti izgled rajske tvoje, 
       ku mi odavna 
       ljubav slavna 
    u srdačce stavi moje. 
   
    Nemoj dila 
       tva nemila 
    i tva vrlos da uzroči 
       da pogine 
       bez krivine 
    tvoju ljepos ko svjedoči. 
   
    Tko će biti 
       na sem sviti 
    kad mâ mlada svenu lita, 
       tko će spijevat 
       i pripijevat 
    tebe, Rakle mâ čestita? 
   
    Pomili me 
       i primi me 
    k sebi, Rakle, ljepos tvoja 
       da ti bude 
       svê požude 
    spovijedati mlados moja. 
   
    Pastijer Ljubdrag 
       mio i drag 
    lijepu Raklu čim željaše, 
       u ove pjesni 
       svê ljuvezni 
    pod sviroku pripijevaše. 
 [24] 
   
 Rakle lijepa i ljuvena, 
       svoga draga tjerajući, 
       kliče ovako zatravljena 
       tužno iz glasa vapijući: 
   
 "Nijesam zmija ja ljutica, 
       počekaj me, drag pastiru, 
       mlađahna sam pastirica 
       željno za te ka umiru. 
   
 Ako ć, dobro mê primilo, 
       biljeg znati moje vire, 
       nu pogledaj mê bljedilo, 
       slatki i dragi moj Ljubmire. 
   
 Nu pogledaj pomno dosti 
       mene mladu, ucviljenu, 
       slatkijem plamom tve ljeposti 
       kako slamu izgorjenu. 
   
 Ustavi se, jaoh, ustavi, 
       daj ne bježi plaho toli, 
       pobjeguća mâ ljubavi, 
       ljubovniče moj oholi! 
   
 Da daj primi, brače, od mene 
       za ku platu truda tvoga 
       vjenčac ruže prirumene 
       i čemina snježanoga. 
   
 Primi, primi zasve da je 
       cvijetje uvehlo, dušo mila, 
       pokli i ona uvehla je 
       koja ga je tebi svila. 
   
 A ne ištem za mê cvitje 
       cvijet ki usti tvoje goje, 
       toj čestito srećno bitje, 
       jaoh, od mene daleko je. 
   
 Nu ga drži u pohranu 
       kada budem ja ginuti, 
       mene mladu ukopanu 
       neka budeš njim posuti. 
   
 Tucite se na sve strane, 
       mê ovčice, na svu volju, 
       bez stražice vaše uzdane 
       da vas vrli vuci kolju." 
   
 Tad se pastijer mio ustavi 
       željnoj vili ter pohrli 
       i razbludno u ljubavi 
       nju celova i zagrli. 
   
 Livada je procaptjela 
       bijele ruse i rumene, 
       koja ih je tad vidjela 
       u svem slatko zagrljene. 
 [25] 
   
 Rakle, eto sada ti zakle se da meni 
       jedan ćeš sam dati tvoj celov medeni; 
    nu kô mi darova rumene tve usti, 
       sto i sto celova još meni dopusti. 
    Ah, gdje su riječi tve, Raklice mâ mila, 
       da li si tve kletve s celovim zabila? 
 [26] 
   
 Usred poludna 
       Rakle razbludna 
       k bistrom kladencu 
       zvaše u sjencu 
       draga Ljubmira 
       za kijem umira, 
       ter mu veljaše, 
   
 ter mu veljaše: 
       "Dobro najdraže, 
       pastiru ljubljeni, 
       potež' se k meni! 
       Hod' na pokoje, 
       sve dobro moje, 
       hod' na razblude! 
   
 Hod' na razblude 
       pokojiti trude 
       uz dragu i milu 
       željnom u krilu! 
       Dočim zrak mine 
       danje pučine [1] , 
       meni se udili! 
   
 Meni se udili, 
       pastiru mali, 
       mlađahan pohrli 
       ter me zagrli! 
       Čin' da se smire 
       slatki Ljubmire, 
       sve želje moje!" 
 [27] 
   
 "O vesela mâ diklice, 
       s ke se život moj zamrsi, 
       ljuveno ti tvoje lice, 
       snježane su tvoje prsi. 
   
 Ah, tako ti pram zlaćeni 
       uvijek svijetao tako bio 
       i tako ti cvijet rumeni 
       usred usti sveđ captio! 
   
 Nemo' meni zabraniti 
       po sve danke ljepos tvoja 
       što ikada požuditi 
       bude željna duša moja. 
   
 Pače vazda pokloni mi 
       sve ljuveno sladko blago, 
       neka mlados moja primi 
       sve što je milo, sve što je drago. 
   
 Veseo pogled, svijetle oči 
       kaži u doba meni svaka 
       da mê sunce od istoči 
       ja uživam bez oblaka. 
   
 Da se budem ogledati 
       ja u momu u sunačcu, 
       i da vidiš sebe sjati 
       kroz mê oči u srdačcu." 
   
 Ljubmir, pastir drag i mili, 
       ovu pjesan začinjaše 
       sramežljivoj svojoj vili 
       u skutu ga ka držaše. 
 [28] 
   
 Bio je vidjeti kada se raskrili 
       i hoće letjeti lijepi kuf pribili; 
    bio se može rijet nad stvari sve ine 
       ke zdrži ovi svijet čisti snijeg s planine; 
    bijelo je i cvijetje od lijera gledati 
       kada ga proljetje veselo razvrati; 
    i mlijeko jes bilo koje je prižela 
       iz stada prem milo pastijerka vesela; 
    bijela je i dzora kad zrakom navijesti 
       da nam će doskora veseo dan dovesti. 
    Nadhodi daleko bjeloća mê vile 
       kufa, snijeg, lijer, mlijeko, zrak dzore primile! 
 [29] 
   
 Čim gledam ja ružicu 
       koja ti zene u licu 
       i onu, Rakle mila, 
       kojom si se uresila, 
       ne umijem razabrati 
       ali si ti ruža, ali je ruža - ti. 
 [30] 
   
 O gospoje svijeh gospoja, 
       nemoj branit željnu meni 
       slatki celov tvoj medeni, 
       u kom rados sva je moja. 
   
 Er za drugo na svijet dane 
       nijesu medne usti tvoje 
       nego da su, mâ gospoje, 
       u razbludi celivane. 
   
 Za ino ih ljubav ne uresi 
       toli milijem napravami 
       tere koralj s ružicami 
       ljubko i milo u nje smijesi. 
   
 Toj cvijetje tač izbrano, 
       usred usti ke ti zene, 
       nije pravo da povene, 
       nego da je ubirano. 
   
 Zato, dobro mê primilo, 
       meni vjernu ljubovniku 
       ne zabrani celov viku, 
       ki je ljuveno blago milo. 
 [31] 
   
 Ljepahna ti ve mi si, 
       diklice moja mila, 
       srdačce moje ti si 
       ljepostim tvom zanila; 
       a ne znaš da je tvoje 
       ranjeno srce moje. 
   
 Ures ga tvoj izrani 
       i riječca razbluđena, 
       i pogled drag sunčani, 
       i ustca primedena, 
       ka u ljuvenom vaju 
       ružicu dobivaju. 
   
 Nu da su vik blažene 
       priljute rane moje 
       ako će izliječene 
       s tebe bit, mâ gospoje, 
       ako ures tvoj pomili 
       vernoga da ne cvili. 
   
 Ah, čini da uživa 
       vesele oči i mile, 
       ah, čini da celiva 
       usti ke srca dile, 
       da grli vrat pribili 
       ki mu mladu omili. 
   
 Neka se, jaoh, pobludi 
       mlađahan u tvom krilu 
       ter bude u razbludi 
       ružicu ubrat bilu 
       i cvijetje drago i milo 
       koje ga jes zanilo. 
 [32] 
   
 Ah, pridrago dobro moje, 
       tužbe ustavi, već ne cvili, 
       ter razvedri pogled mili, 
       moj pokoju, mâ gospoje. 
   
 Er ako si duša moja, 
       u koj život moj pribiva, 
       čim tva ljepos suze liva, 
       ginem, vajmeh, s nepokoja. 
   
 Ter kladenca dva primila 
       od bisera drobahnoga 
       ki izviru posred tvoga 
       rumenoga lica i bila, 
   
 put su, brače, rastvoreni 
       proz ki duša mâ se odili; 
       tijem se ustavi, već ne cvili, 
       o životu moj ljuveni! 
 [33] 
   
 O snježane ruke bile, 
       slatke uze mê ljubljene, 
       drago ti ste obgrlile 
       i razbludno željna mene! 
   
 Tko da ikad odreče se 
       od sužanstva mila ovako! 
       Tko da odriješit želi veze 
       kijem ga ljubav stegnu jako! 
   
 Neka druzi dni provode 
       u slobodi na sem sviti, 
       mene želja nije slobode 
       dokli mogu vezan biti. 
   
 Zato, ruke prem čestite, 
       u ljuvenom u pokoju 
       sveđ grlite i vežite 
       zarobljenu mlados moju! 
 [34] 
    KNJIGA 
   
 Znam, dobro jedino, da želiš, cvijete moj, 
       uzaznat istino što čini verni tvoj. 
    Neredno sveđ cvili tvoj sluga, gospoje, 
       odkad se odili ljeposti od tvoje. 
    Sred ognja u ledu život svoj boravi, 
       nije mu slas u medu, ni lijeka u travi. 
    Opusti njega san, a smrtno zaspo je, 
       nije mu bio dan, sunce mu mrklo je; 
    rados mu dotrudi, a žalos obljubi, 
       i tebe čim žudi, sam sebe izgubi; 
    k tebi sveđ želi doć, tebe sveđ vapije 
       ili je mrkla noć, bijeli dan ili je. 
    Čim glasim poraz ljut ja glasom tužnime, 
       evo mi svaka ljut odpijeva tve ime. 
    Tim smamljen s imena uzištem sred hridi 
       jeda se ljubljena mâ duša gdje vidi. 
    Ter počnem vapiti: O gore kamene, 
       nemojte, vaj, kriti sve dobro od mene! 
    Ne kri'te, vaj, meni požudu svu moju, 
       moj život ljubljeni, slatku mû gospoju! 
    Nu vapeć zaludu tebe, jaoh, ku želim, 
       dragu mû razbludu, sam sebi uzvelim: 
    Eto sam sebe van u ovoj pustoši, 
       kô može biti stan miloj moj raskoši. 
    Išti nju sred cvijetja, u drobnoj travici, 
       u skutu proljetja, u vedroj danici. 
    Tim jutrom kad dzori ter jasna danica 
       bijeli dan otvori s vjenačcem ružica, 
    zapjevam: Evo je, evo je s istoči, 
       evo mê gospoje, jasne su nje oči! 
    Poznam je zaisto, nije ono zrak sunčani, 
       neg zlato pričisto, mû mlados kijem zani; 
    ružice rumene nijesu ono, negoli 
       usti nje medene, kijem biser okoli; 
    nije ono lijer pribijeli ni rano cvjetice, 
       negli vrat veseli, nje prsi i lice. 
    Pak mi se dogodi poznati da dzora 
       svijem cvijetjem ke plodi sred polja i gora 
    ne sliči podpuno ljeposti tej tvoje, 
       čestita mâ kruno, jedina gospoje. 
    Er posmijeh ljuveni ki mi raj otvori 
       nije nać moć meni u cvijetju i u dzori. 
    I da još obađoh sve što je pod nebi, 
       tvu ljepos ne nađoh neg samoj u tebi. 
    Tim tužan ostanem bez nijedne radosti, 
       tužiti neg stanem: vaj mojoj mladosti! 
    Vaj meni u vike, vaj po sve dni moje 
       bez rajske mê dike, bez mile gospoje! 
    Tač jeljen ustavši bolestim priljutom, 
       kada ga razdruži ki lovac s košutom, 
    jestojske najslađe i vode studene, 
       mrzi čim ne nađe trag drage ljubljene. 
    Ah, da su blaženi i uvik veseli 
       drazi oni ljuveni kijeh ljubav ne dijeli. 
    Negli sveđ pribiva drag s dragom ljubavi, 
       ter svaki uživa i u sni i u javi. 
    Prozorje prem biješe jutroska prid danom, 
       kada se zažeše mê oči trudnijem snom; 
    eto u snu tad dođe mlađahnu ti meni, 
       ljubljena gospoje, pokoju medeni; 
    vrat meni okoli, paka me celova. 
       Pitah te: Odkoli sad ide ljepos tva? 
    Razbludno ti reče: Evo tva razbluda, 
       odkad ti uteče, slijedi te ovuda. 
    Znala je, mili moj, znala je, moj brače, 
       da cvili život tvoj bez mene i plače. 
    Znam da si smagnuo mê usti medene 
       odkad si bjegnuo, verni moj, od mene. 
    Dočim ti slatko brah cvjetice sred usti, 
       uto se razabrah i san me opusti; 
    tamo amo pogledam, svud svraćam mê oči 
       jeda gdi ugledam mê sunce s istoči. 
    Pak kliknuh: Evo bi kon mene ti sade... 
       Tko mi te ugrabi? Ko mi te ukrade? 
    Tko mene u tuzi ostavi i smeći? 
       Tko li mi zagusi srdačca dio veći? 
    Dva bismo, sad sam sâm, s tobom bih, tebe nî, 
       ja isti ja nijesam, nije mene u meni. 
    Čim tako bolujem nezgode, vaj, moje, 
       eto ti začujem slavica gdi poje. 
    Rekoh mu: Nu postoj, ptičice mâ, sada, 
       slavicu mili moj, spjevoče livada! 
    Biti će lijepi dar, vesela ptičice, 
       budi mi poklisar do moje diklice. 
    Lijepi uzdar biti će da željet nije veći, 
       drago te primiće razbludno gladeći. 
    Neće te pustit, znaj, slavju, mâ ljubavi 
       dokle ti ogrljaj biserni ne stavi. 
    Reci joj: Mâ dzoro, jad pusti čemerni, 
       doći će uskoro Miljenko tvoj verni. 
    Bez tebe žalostan, cvijete moj jedini, 
       svaki se njemu dan godište doć čini. 
    To li neć poći ti, ptičice mâ mila, 
       daj mi htjej podati brzahna tva krila. 
    Ja ću ih pripeti željnoj moj mladosti 
       da hrlo odleti žuđenoj ljeposti. 
    Neka se ne žele srdačca stravljena, 
       neg da se vesele razbludno združena. 
    I da se ne gine ni kopne neredno, 
       neg da se sjedine dvije duše zajedno. 
    Pristani, liste moj, pristani kazati 
       moj dragoj rasap tvoj, ki tijem se ne krati. 
    U dugoj besjedi nije lijeka tvoj rani, 
       gore se neg zledi, zato već pristani! 
 [35] 
    ODGOVOR 
   
 Uzazno si, slatki brače, 
       kako draga tvoja gine, 
       i kô cvili i kô plače, 
       i kako se tobom brine. 
   
 Ljubav ti je spovidila, 
       od ke uteć moć nije ti, 
       ere ima zlatna krila 
       kojijem brzo svud obleti. 
   
 Od nje bježat zaman ti je, 
       ako od mene i uteče, 
       er brzine na svijet nije 
       koju ona ne priteče. 
   
 Nu tve pismo što mi veli 
       i tva knjiga što mi piše, 
       da tva mlados mene želi 
       i cjeć mene da uzdiše; 
   
 i da za me kopni i vene, 
       da te ostavi tihi sanak, 
       i od kada pusti mene, 
       da t' se smrknu bio danak. 
   
 Mučno 'e, mučno vjerovati, 
       a prosti mi tva dobrota, 
       er se ne opći ostavljati 
       ko je komu sred života. 
   
 Zašto bih te ostavila, 
       kô s' ti mene ostavio, 
       zašto li bih ja pustila 
       moje duše bolji dio? 
   
 Tim nije čudo da tej ljuti 
       ke s čemerom nalip goje 
       milostive čine čuti 
       kadgodi ti ime moje. 
   
 Pokoli se ti odili, 
       gluši od gore, tvrđi od stijene, 
       ni prosuzi, ni procvili 
       ostaveći mladu mene. 
   
 Da se omekša, pravedno je, 
       stanac kami, tvrda gora, 
       okamenit srce tvoje 
       kad se može od mramora. 
   
 Pravo 'e, pravo da oćuti 
       boles stijena stanovita 
       kad se ne htje ti ganuti 
       na mlađahna moja lita. 
   
 Nu istina i toj budi 
       da sad me išteš gdi me nije 
       i da pamet tvoja sudi 
       da me pusta divjač krije. 
   
 Čemu mene ne nahodiš 
       i ne vraćaš još se k meni, 
       gdi se od mene već zahodiš, 
       brače dragi i ljubljeni? 
   
 Obrati se k meni, obrati, 
       tvoju vernu ne ostavi, 
       neg brzo se k njoj povrati, 
       o vesela mâ ljubavi. 
   
 Sva ti je ko snijeg problijedila 
       i ko cvijetak povenula, 
       rumenilo izgubila, 
       svijetli pogled pomrknula. 
   
 Sharala je svu ljepotu, 
       bez pristanka sveđer cvili, 
       o prislatki moj životu, 
       odkad joj se ti odili. 
   
 Sini, sini, mê sunačce, 
       ne stoj veće u zapadu, 
       obeseli mê srdačce 
       i pojavi mene mladu. 
   
 Uputi se, jaoh, uputi, 
       ne ckni veće k meni doći, 
       neka budeš rasvanuti 
       bio dan mojoj mrkloj noći. 
   
 Sne ljuveni, ki ukaza 
       momu dragu željnu mene, 
       ti mu spovijeđ' dio poraza 
       s koga mlados moja vene. 
   
 Ti mu ukaži kako čeka 
       njega ljubav puna vire 
       i da njojzi nije lijeka, 
       da bez njega ona umire. 
   
 Rec' mu zatim da 'e spravila 
       slavju koji glas donese 
       od bisera obla i bila 
       lijep ogrljaj i urese. 
   
 I da ga će izgrliti, 
       celivajuć svijem ustima, 
       i perja mu nakititi 
       snježanijem biserima. 
   
 Nu bi joj vele draže bilo 
       da on bude krila uzeti 
       neka drago u nje krilo 
       sam doprha i doleti. 
   
 Ljuvena je nje odluka, 
       kad ti srećni danak bude, 
       dat mu od bijelijeh svojijeh ruka 
       ljepši ogrljaj, pun razblude. 
   
 Ustavi se, pismo moje, 
       nemoj svega izricati; 
       sve mu daćeš dare tvoje 
       kojijem će se on nadati. 
   
 Drugo, brače moj ljubljeni, 
       mlađahna ti tva ne pravi, 
       neg brzo se vrati k meni, 
       tvoje i moje rane ozdravi! 
 [36] 
   
 Pokli, dušo mâ ljubljena, 
       hoćeš slugu umorena, 
          veće na svijeti 
          neću živjeti 
          kad ti je milo 
          da umrem nemilo. 
   
 Nu prije negli pođem s svijeta 
       i mlađahna svršim ljeta, 
          rec' mi, gospoje, 
          sve dobro moje, 
          u čem ti skrivih 
          čim verno živih. 
   
 Ali, diko mâ jedina, 
       velika je mâ krivina 
          ere dni gubih 
          čim željno ljubih 
          mlađahnu tebe 
          već nego sebe. 
   
 Jaoh, nesrećna služba moja 
       taku platu ne dostoja; 
          nije pravedno, 
          jaoh, da neredno 
          s nijedne krivine 
          sluga pogine. 
   
 Ali er su ruže bile 
       mene mlada zamamile; 
          jer me zani 
          pogled sunčani, 
          u kom je dzora 
          ka dan otvora, 
   
 ne bi, ne bi mâ krivina, 
       o razbludo mâ jedina, 
          er dike mile 
          na ljubav sile, 
          ljepos ljuvena 
          sama 'e žuđena. 
 [37] 
   
 Neka druzi hvale i slave 
       sve gospoje bijelo lice, 
       ja ću dike tve gizdave 
       spijevat, lijepa crničice. 
   
 Crnagarsta, ali mila, 
       vesela su tvoja lica, 
       ali prid njim rusa bila 
       gubi ljepos i ružica. 
   
 A koja stvar na sem sviti 
       vidjeće se ljepša moći 
       neg Danice dvije svijetiti 
       usred mraka crne noći? 
   
 O vesele moje tmine, 
       u kijeh duša mâ uživa, 
       o razbludne mê mrkline, 
       s kijeh mi bio danak siva! 
   
 Veoma ti su vaše sjeni 
       moj mladosti omilile, 
       veoma ti ste željnu meni 
       srce i dušu osvojile. 
   
 Vi ste ugljen obljubljeni 
       u kom ljubav plam razgori, 
       kojijem srce željnu meni 
       bez pristanka sveđer mori. 
   
 Pače zvijezde od sjevera 
       ljuvenoga vi ste hoda 
       po kijeh brodeć moja vjera 
       ne boji se od zahoda. 
   
 Meni blaga moja sreća, 
       za mê trude zaplatiti, 
       ovu dragu noć obeća 
       da se budem pokojiti. 
   
 Druzi žele da im bude 
       prije bijela dzora doći, 
       drugo misli mê ne žude 
       negli tebe, mrkla noći. 
   
 Neka sunce utopi se 
       u zapadu bez istoči, 
       ištom da zrak vaš vidi se, 
       meni crne vedre oči! 
   
 Mâ pjesance, muči veće, 
       odveće si govorila, 
       bježi zrake danje svijeće, 
       u crnilu sveđ pribiva'! 
 [38] 
   
 Nemoj, nemoj, mâ Ljubice, 
       u bistru viru virovati, 
       u kom rajsko tvoje lice 
       općiš često ogledati! 
   
 Ere neće, vjeruj meni, 
       dugo vrijeme kazat tebi 
       medne usti, pram zla ća ni 
       i dvije dzore zgara s nebi. 
   
 Skoro, skoro promijeniće 
       vas tvoj ures i svu diku, 
       tebe istu tebi skriće 
       da neć poznat tvu priliku. 
   
 Bježi mlados, dni odhode 
       vele brže, vele plaše 
       negli istoga vira vode 
       i kâ se u njim sjena kaže. 
   
 Tijekom, tijekom lete ljeta, 
       sve pod suncem satira se, 
       i zasve dan dođe opeta, 
       naša doba ne vrate se. 
   
 Odori će bit i plijeni 
       od gusara, ki sve stira, 
       tvoj drag pogled, pram ljuveni, 
       slatke usti, lice od lira. 
   
 Tim se, mlada, ne oholi 
       čim pogledaš sliku svoju, 
       neg se smili na mê boli, 
       o ljubljeni moj pokoju! 
 [39] 
   
 Eto već, diklice, dzora je pribila 
       s vjenačcem ružice pram zlatni razvila. 
    Slavic se veseli, žuberi i poje 
       žubereć ter veli: Probud' se, gospoje! 
    Ostavi tihi san, drag pogled objavi, 
       eto je bijeli dan, slatka mâ ljubavi! 
 [40] 
   
 Ostaj s Bogom, dušo moja, 
       ja se dijelim, mâ gospoje, 
       ostaj, ostaj sred pokoja, 
       priveselo dobro moje! 
   
 Nu kô, vajmeh, da ostavi 
       mê srdačce zatravljeno 
       tebe, slatka mâ ljubavi, 
       mê vesel'je obljubljeno! 
   
 S pustinjom li promijeniću 
       tvoje blage razgovore, 
       mješte tebe gledat li ću 
       valovito srdno more? 
   
 Da li umjesto od pozora 
       tvoga, diko mâ jedina, 
       biće meni stasna gora, 
       hridna divjač i planina? 
   
 Što nam, brače, toj pomaga 
       da je ljubav slatka i mila 
       u vesela ljeta i draga 
       nas mlađahnijeh zaljubila? 
   
 Nu pokli me veće zove 
       na dijeljen'je sreća prika, 
       primi uzdahe i celove 
       od neharna ljubovnika. 
   
 Ah, da mi se toj dopusti, 
       gdje smo ovako zagrljeni, 
       da kroz slatke tvoje usti 
       svu izvadiš dušu meni! 
   
 Tuj da svršim dni ljuvene 
       čim ostanem mrtvo tilo, 
       ter ne bude česa od mene 
       već što bi se odijelilo. 
   
 Ali, raju moj čestiti, 
       da' ja mojijem da ustima 
       mladu tebe mogu ispiti 
       medenijem celovima, 
   
 ter mâ duša zatravljena 
       sred raskoše i razblude 
       s tobom milo sjedinjena 
       po sve vijeke odsad bude! 
   
 Nu mrem, draga, ginem veće, 
       tvoj mi celov smrt zadaje, 
       a duša se dijelit neće, 
       nego s tobom odi ostaje. 
   
 Ti je hotjej uzdržati 
       robinjicom sva tva ljeta 
       čim se k tebi, jaoh, povrati 
       sužni sluga tvoj opeta. 
 [41] 
   
 Mlađahna Rakle mâ, ka ne zna ljubavi, 
       medenijem ustima srce mi zatravi; 
    i zasve da strile ne pozna ljuvene, 
       nje su oči ranile nemilo, jaoh, mene. 
    Koja je krivina, koji je, vaj, grijeh toj, 
       diklice jedina, što vene život moj, 
    kad ti su neznane, razbludo mâ mila, 
       ljuvene mê rane i čijem si ranila? 
    Nu, silna Ljubavi, najljepšu tvoju stril 
       put prsi upravi nezrele ove vil, 
    neka ona ranjena zna koga obrani 
       jeda bi smiljena dala lijek môj rani. 
    Koja je toj slava i pravda ka li je 
       nje ljepos gizdava sljepački da bije? 
    Ali hoć uzeti u pomoć mû lijepu 
       ter, ko si slijepa ti, moju vil hoć slijepu? 
 [42] 
   
 Sveđ lakoma vila ova 
       zlato ište, zlato pita, 
       ni me ljubi bez darova, 
       bez poklona i bez mita. 
   
 Bez koralja i bisera 
       sveđ mi vedri pogled krije, 
       kako sama moja vjera 
       da obilna plata nije. 
   
 O lakoma svijem gospoje, 
       za česa je zlato tebi 
       ako zlato istočno je 
       tvoj pram čisti sam u sebi? 
   
 Koralj, biser vrzi s strane, 
       zamani se toj ti želi 
       pokli usti tvoje hrane 
       pod koraljem biser bijeli. 
   
 Ljepahna si bez naprave 
       i svakoga bez uresa, 
       ljeposti su tve gizdave 
       narešene od nebesa. 
   
 Nije uresa na sem sviti 
       od kojega ljepša nijesi, 
       ni se možeš uresiti 
       čim te narav ne uresi. 
   
 Sve najljepše naravno je, 
       livada je narešena 
       najljepše onda kadano je 
       svojijem cvijetjem nakićena. 
   
 Bistro nebo najdraže je 
       kad vedrinu svoju ima, 
       urešeno tere sve je 
       svojijem zvijezdam veselima. 
 Zlato i biser tebe grubi, 
       a ne resi dike tvoje, 
       tvoj je ures da te ljubi 
       verni sluga tvoj, gospoje. 
   
 Ah, vik proklet oni da je 
       ki najprvi zakon stavi 
       da se trži i prodaje 
       ljubav i dar od ljubavi! 
   
 Ti najprvi uzdivjači 
       s vjerenicom vjerenika 
       i za roba uharači 
       mladoj dikli ljubovnika. 
   
 Proklet i oni ki izvadi 
       zlato zemlji iz ponora 
       i ki prvi biser vadi 
       i koralje izdno mora! 
   
 Da nije toga na sem sviti, 
       ne bi, dušo moja mila, 
       htjela mene sveđ plijeniti, 
       ni bi mi se lakomila. 
   
 Čestit narod ki se rodi 
       usred vijeka zlatna onoga 
       kad se zlato ne nahodi 
       izvan prama razbludnoga; 
   
 kad pitome sve diklice 
       svojijem drazijem darivahu 
       za jedan vjenčac od ružice 
       sve što godi poželjahu; 
   
 kada plata od ljuvezni 
       ne znaše se nijedna druga 
       neg razbludne slatke pjesni 
       od stravljena svoga druga; 
   
 i kad vile sve gizdave, 
       milostive, ljubke i blage, 
       urešene bez naprave 
       ne krijahu prsi nage, 
   
 negli svaka vazda udili 
       i bez dara i bez mita 
       dragi pogled, posmijeh mili 
       i što godi verni pita. 
   
 Zato, milo dobro moje, 
       veće prosit zaboravi, 
       neg ljubavi daj mi tvoje 
       za uzdar same mê ljubavi! 
 [43] 
   
 Mlađahna vil moja sveđ mene prikara 
       er ljubim još ju ja, sudeć me za stara. 
    Nu prav sud nije toj er staros ne čine 
       ni dunu oganj moj mê bijele sjedine. 
    Er kô sred pepela žerava taji se, 
       obličja sred bijela mâ ljubav hrani se. 
    Ja sam prem ko gora izmeće koja plam 
       zasve da izdvora pokriva snijeg ju sam. 
    Ljuven sam bio mlad i ljuven po sve dni, 
       ljuven sam eto i sad star vitez hrabreni. 
    Nemoj, mâ ljubljena, da ti sam nemio 
       što si ti rumena, a što sam ja bio. 
    Er drag je vjenčac svit u ki se sjedini 
       ružice rumen cvit s snježanijem čemini. 
 [44] 
   
 Kad Ljubmir uteče od Rakle nemile 
       da smrtim najpreče prikrati svê cvile, 
    tad ona ljuvenu stril mlada oćuti 
       u srcu kamenu, u prsijeh od ljuti. 
    Tim kliče u vas glas vapiti: "Vaj meni, 
       gdje pođe na poraz, pastiru ljuveni? 
    Što činiš, jaoh, sada, moj verni Ljubmire?" 
       Gora joj hridna da odgovor:  umire! 
 [45] 
   
 Pokli me ostavi, mlače nemili, 
    ter se darovo drugoj si vili, 
       vidjet te neće 
       mê oči veće. 
   
 Pokli ti sada, huda gospođe, 
    od mene ubjegnu, a drugom pođe, 
       na te mrzjeću 
       kô na zlu sreću. 
   
 Ljepšemu od tebe ja sada hrlim, 
    dražega od tebe ja odsad grlim, 
       on ima oči 
       zvijezde s istoči. 
   
 Poljepšu vilu diku za moju 
    uzeo sam meni milu gospoju, 
       nje su medene 
       usti rumene. 
   
 On mene ljubi pravom ljubavi, 
    ja š njim sam vazda u sni i u javi, 
       on je čestiti 
       moj raj na sviti. 
   
 Dragahna moja mene miluje, 
    svu ljepos dala meni svoju je, 
       ona slatko je 
       blaženstvo moje. 
   
 Ti si nevjeran, a on je vjeran, 
    ti vazda srdit, on blag i miran, 
       ti duh od tmina, 
       on duh s visina. 
   
 Nu ako ljubav opet nas smiri 
    ter nas potvrdi u boljoj viri, 
       i ti gospoja 
       vik budeš moja. 
   
 Zasve er dostojan nijesi milosti, 
    praštam ti, brače, i ti oprosti, 
       s tobom živjeću, 
       s tobom umrijeću. 
   
 Srećne ti svađe naše su bile 
    s celovim tako kad su svršile, 
       ti si mâ druga, 
       a ja tvoj sluga. 
 [46] 
   
 Ah, da 'e meni na svijet dano 
       razgledati sve mê vike 
       tve raskoše i tve dike 
       i tve lice izabrano, 
       bio bih blažen sve dni moje, 
       moj životu, mâ gospoje! 
   
 Ah, da 'e meni s tobom moći 
       zagrljenu sveđer stati 
       i tvu mlados uživati 
       ljetne danke, zimne noći, 
       celivajuć usti tvoje, 
       moj životu, mâ gospoje! 
   
 Ah, da meni može biti 
       uz razbludnu tvu ljepotu, 
       slatko ginuć u životu, 
       najposlije, dušo, umriti 
       i svršiti danke moje, 
       moj životu, mâ gospoje! 
   
 O mâ srećo svim čestita! 
       Kad bi mi se toj zgodilo 
       da kon tebe, rajska vilo, 
       mâ mlađahna svršim lita 
       uživajuć dobro moje, 
       moj životu, mâ gospoje! 
 [47] 
   
 O dzore svijetle i mile, 
       dvije oči mê vile, 
          raju po dzori, 
          svijetli pozori, 
          zvijezde sunčane, 
          danice rane, 
       svrnite, jaoh, sad k meni 
       vaš pogled drag, ljuveni! 
   
 Istoci viloviti, 
       nemojte zabraniti 
          jasnu vedrinu 
          vašu jedinu, 
          svjetlosti drage, 
          milosti blage 
       môj duši zanesenoj, 
       môj duši zatravljenoj. 
   
 Svrnite, jaoh, svrnite 
       istoke tej čestite 
          na moju mlados 
          ka inu rados 
          viku ne gleda, 
          nego s pogleda 
       ki zimno moje bitje 
       obraća u prolitje. 
 [48] 
   
 Komu hoćeš, mâ Ljubice, 
       dati usti tve medene 
       sred kijeh cvijetak od ružice 
       u razbludi mnogoj zene? 
       Jeda, raju moj ljubljeni, 
       zatravljenu sluzi meni? 
   
 Komu li ćeš crne oči 
       pokloniti, moja mila, 
       u kijeh sunce od istoči 
       sija i vedra dzora bila? 
       Jeda š njih će kadgod doći 
       bio dan mojoj mrkloj noći? 
   
 Komu li će doć u sreću 
       tvoj pram čisti, moje blago, 
       koji jasnos ima veću 
       neg istočno zlato drago? 
       Jeda biće meni uljudna 
       u njem uza prem razbludna? 
   
 Komu li ćeš prsi bile 
       dat grliti i vrat mili 
       bjeloćom su ke dobile 
       snijeg s planina, lir pribili? 
       Ah, jeda su namijenjene 
       za mê duše zatravljene? 
   
 Plato obilna mojijeh truda, 
       srećni vezu ki me smrsi, 
       ako da mi mâ razbluda 
       usti, oči, pram i prsi. 
       Ne ckni, daj mi, mâ gospođe, 
       od želje mi duša pođe! 
 [49] 
   
 Bijeloga čemina za drag dar ljuveni 
       vil moja jedina darova sad meni. 
    Rekoh joj: "Diklice, za tebe toj hrani, 
       a meni cvjetice od prsi ne brani; 
    ere su pobjelje od cvijetja tve prsi 
       u kijeh se mê želje i život zamrsi. 
    To li hoć da 'e moje, združit mi dopusti 
       š njim ruse ke goje rumene tve usti!" 
 [50] 
   
 Gledaj, Rakle, dobro moje, 
       oni suhi bor gorjeti, 
       prem onaki, mâ gospoje, 
       ja se mogu zvat i rijeti. 
   
 On je k nebu uzrastio 
       čijem mu siva zrak sunčani, 
       veselo sam ja živio 
       čijem mi pogled tvoj ne brani. 
   
 Njemu slomi trijes sve grane 
       i osta suh panj u dubravi, 
       zadate su mnoge rane 
       meni od strila od ljubavi. 
   
 Njemu vihar žile skrši, 
       mene gnjiv tvoj izkorijepi, 
       najzad oganj njim obrši, 
       a mnom ures tvoj prilijepi. 
   
 Sad gorimo, eto, oba, 
       ja ucviljen, on veseo, 
       i do malo opet doba 
       zgorjećemo u pepeo. 
   
 Danu gorjet on sveđ neće, 
       ja sveđ gorim u ljubavi; 
       on omladit opet se će, 
       mâ se mlados ne pojavi. 
 [51] 
   
 Gdje kraljestvo tve postavi: 
       al sred oči mile moje, 
       al u tužno srce moje, 
       svemoguća o Ljubavi? 
   
 U licu si sva onomu, 
       kad ja gledam kô si mila, 
       kad li gledam kô s' nemila 
       u srcu si tužnom momu. 
   
 Nu moć ako hoć i znan'je 
       ukazati, stan privrzi; 
       meni u oči, njoj u prsi 
       stavi tvoje kraljevan'je. 
 [52] 
   
 I mogla si, moja mila, 
       ti ikada posumnjiti 
       da će činit druga vila 
       vik mi tebe ostaviti? 
   
 Odkud huda bi namjera, 
       ka laživi glas donije, 
       da velika moja vjera 
       stavna kô bi veće nije? 
   
 Da li scijeni pamet moja 
       da je vele nekrepčija 
       neg na dubu tanka hvoja 
       kojom svaki vjetar vija? 
   
 Da li sva mâ mlada lita, 
       na tvoj službi provedena, 
       ne činiše temeljita 
       da si u vjeri, mâ ljubljena? 
   
 Nu kad suze i uzdasi 
       ne bijehu ti svjedok pravi 
       da se lasno tač ne gasi 
       slatki oganj mê ljubavi, 
   
 srce moje ti otvori 
       ter će naći ljepos tvoja 
       gdi u živom ognju gori 
       s tebe same, lijepa moja. 
   
 Naćeš ljubav za svû diku 
       zlatnom strijelom gdi udjelja 
       slatku i dragu tvu priliku, 
       platu obilnu mojijeh želja. 
   
 Prva uza, mâ jedina, 
       bila mi je tva ljepota, 
       bit mi će ista, a ne ina, 
       do skončan'ja od života. 
   
 Tebe ja sam obljubio 
       prije neg znah ljubav što je 
       i tebi se zavjerio 
       u mlađahne danke moje. 
   
 Zato, mila mâ ljubavi, 
       pusti, pusti misli hude 
       i zlom mrakom sumnje ostavi 
       koje mlados tvoju trude. 
   
 Mâ pjesance, sada pođi, 
       najbrže se već uputi 
       prem sumnjivoj môj gospođi 
       koja s mene boles ćuti. 
   
 Zakuni joj se moja vira 
       da je čista kô se prosi 
       prem kô ruka nje od lira 
       ali zlato od nje kosi. 
 [53] 
   
 Ah, ne rekoh ja istinu 
       kad ti rekoh, o Ljubavi, 
       da nikada ne zatravi 
       ovu vilu mû jedinu? 
   
 I da zlatna tvoja strila 
       nje srdačce prem kameno, 
       od mramora satvoreno, 
       viku nije obranila. 
   
 Evo, vajmeh, za mê vaje 
       u zrcalu dočim gleda 
       svû ljepotu, od pogleda 
       svoga istoga smamljena je. 
   
 Ter za ures rajska lica, 
       ke mâ mlados ljubi i dvori, 
       ona ista kopni i gori, 
       i istom je ljubovnica. 
   
 Ah, ohola svim gospoje, 
       u vuhovnom podhibniku [2] 
       koji omili tvu priliku 
       samoj cijenit dike tvoje, 
   
 poznaj, dušo mâ ljubljena, 
       da ljepota tač zanese 
       prem kako cklo razbije se, 
       a prem bježi kako sjena. 
 [54] 
   
 Lijepe vile i gizdave, 
       koje slatke moje pjesni, 
       kijem se dike vaše slave, 
       pripijevate u ljuvezni, 
   
 ako u kôj nahodi se 
       koja iskra od milosti, 
       k mojoj vili obrati se 
       i k zamjernoj nje ljeposti. 
   
 Ter joj klikni prem ljuveno 
       u medeni glas i mili 
       jeda srce nje kameno 
       na mê vaje daj procvili! 
   
 Rec' joj: "Kruno svijeh gospoja, 
       za česa je da si lijepa 
       ako ljepos rajska tvoja 
       tvomu dragu srce cijepa? 
   
 Za drugo te milu tako 
       pomna narav ne satvori 
       neg vesel'je da si svako 
       vernom tvomu ki te dvori. 
   
 Lava stvori i medvjeda 
       da su prjeci, da su vrli, 
       a tvu ljepos da je od meda 
       i da blago draga grli. 
   
 Toj pitaju i dostoje 
       slatke pjesni tej njegove 
       kijem proslavi ime tvoje 
       da po svemu svijetu slove. 
   
 Za njegove uzdar vire 
       toj se prosi i podoba, 
       ne, jaoh, s tebe da umire 
       u mlađahna svoja doba." 
   
 Mâ pjesance, sad se dijeli 
       k družbi lijepoj lijepijeh vila 
       s kijem provodi vijek veseli 
       mâ razbluda slatka i mila. 
   
 Nu ako t' se doć dopusti 
       po kôj sreći k moj gospođi, 
       sve ine ostavi, sve ine pusti, 
       a k njoj samoj hrleć pođi! 
 [55] 
   
 Razbludna mâ vila celiva i mili 
       sred draga nje krila djetečce ke cvili, 
    a za mê, jaoh, vaje i za mê sve boli 
       ništa se ne haje, ništa se ne boli. 
    Neće on da pristane čijem mâ ga tješi vil, 
       a tijem bi mê rane sama ona ozdravil'. 
    Suze mu otire nje celov medeni, 
       mâ mlados umire čim branjen jes meni. 
    Cvilimo, eto, oba s vesele nje dike, 
       on rana u doba, ja tužan uvike. 
    Nu iste darove ne primam jer uze 
       on sebi celove, a meni da suze. 
 [56] 
   
 Mâ mila Nevenka ustima od meda 
       celiva Miljenka, a mene pogleda. 
    Neprava gospoje, koji je razlog toj 
       djetečce toj tvoje da uze dio moj? 
    Dopusti, dopusti môj duši ka želi 
       i slatke tve usti i celov veseli! 
    Ili ti hudi red, mâ lijepa, promijeni: 
       njemu daj tvoj pogled, a celov drag meni! 
 [57] 
   
 Miljenko, iz krila moje vil sad bježi, 
       er ona nemila cvili te, ne tješi. 
    Čime te celiva medenijem ustima, 
       srce ti ranjiva, taku vlas ona ima; 
    pod lijepijem obrazom, znaj, dijete da krije 
       hudi jed s porazom ljutice od zmije. 
    Te je ćudi odvijeka da nje su celovi 
       zla rana bez lijeka i smrtni otrovi. 
 [58] 
   
 Tvrđa je vil moja tvrdoga mramora, 
       tvrđi sam vele ja od hridnijeh od gora. 
    Kaže ona tvrdinu i srce od stijene 
       čijem trati vrlinu mlađahna na mene. 
    A može svak rijeti da nijesam od puti 
       kad mogu živjeti, neg vrle od ljuti. 
    Slični smo meu nami ja i mâ diklica, 
       stanac sam ja kami, a ona litica. 
    Oba smo kamena, oba smo mramori, 
       gora ona ledena, ja gora ka gori [3] . 
 [59] 
   
 Slatka dušo mom životu, 
       ah, drago ti traviš mene 
       kroz zamjernu tvu ljepotu 
       i razblude tej ljuvene. 
   
 Milo ti mi je bolovati 
       ugodnome môm nezdravi 
       i svakomu pripijevati 
       tko me sveza i zatravi. 
   
 Vi ste, vi ste zamrsili 
       moju mlados, svijetli prami, 
       i u robstvo postavili 
       zlatnijeh žica verigami. 
   
 Vi ste krivci, krivci vi ste 
       mê slobode izgubljene 
       er vi sami uloviste 
       zlatnom mrežom tvrdo mene. 
   
 Vi, daždeći tiho i blago 
       vrh snježana bijela vrata, 
       utopiste mene drago 
       sitnom rosom suha zlata. 
   
 Vi ste kruna, zlatne kosi, 
       bez procjene slavna dosti, 
       kom se diči i ponosi 
       česarica od ljeposti. 
   
 O razbludni svijetli vlasi, 
       moji gorući prami lijepi, 
       o sunčani zraci drazi, 
       s kojijeh duša mâ oslijepi! 
   
 O dubravo, ne zelena 
       negli od zlata istočnoga, 
       slatka plato mâ ljubljena, 
       dragi odkupu srca moga! 
   
 Pravo 'e, pravo vjerovati 
       da ovijem zlatom strijele svoje 
       vazda ljubav pomno zlati 
       kada ranja srce moje. 
   
 Od ovoga svijetla prama 
       spletena mu jes tetiva, 
       od ovoga snuje sama 
       zastor kijem se zasljepljiva. 
   
 Od ovoga vlasa zlatna, 
       od njega su izatkane 
       meke uze, tanka platna 
       kojijem liječi moje rane. 
   
 Mâ pjesance, ne naprijeda, 
       ustavi se, pjesni mila, 
       evo i ti sa mnom, gleda', 
       u pram si se zamrsila. 
   
 Oba ćemo robovati 
       usred veza zlatnijeh žica 
       i sužnji se srećni zvati, 
       ja rob, a ti robinjica. 
 [60] 
   
 Ljubljena gospoje, dosle sam cvilio 
       er vodih dni moje ni drag ti ni mio; 
    odsad ću s radosti pripijevat mê pjesni 
       od tvoje ljeposti, od moje ljuvezni. 
    A ti, ku sveđ služih, osudi, toj želim, 
       al ljepše ja tužih, ali se veselim. 
 [61] 
   
 Izidi veće van, o dzoro pribila, 
       dovedi svijetli dan, diklice mâ mila. 
    Veće se ne lijeni ni ckni mê razblude, 
       neka doć prije k meni mâ draga uzbude. 
    Nu ti, mâ gospođe, moj raju veseli, 
       ne čekaj da dođe dzora i dan pribijeli. 
    Ostavi tihi san er tvojijeh sred oči 
       donijećeš meni dan i dzoru s istoči. 
 [62] 
   
 Zima 'e sve sledila, svakomu zima je, 
       a samo mâ mila zime se ne haje. 
    Svud vene travica i s travom sve cvijetje, 
       samoj njoj sred lica hrani se proljetje. 
    Krije snijeg, mraz i led svakojzi vrh gori, 
       samo nje drag pogled u ognju sveđ gori. 
    Oblačna godina svakomu dodija, 
       jednoj njoj vedrina s veselijem suncem sja. 
    Koja su čuda ovoj: zima ju slediti 
       ne može, ni oganj moj nikada svrućiti! 
    Zato od nje pogleda zima ista topli se, 
       a s prsi nje leda oganj moj ledi se. 
 [63] 
   
 Poraza od moga kriviću mû vilu, 
       al mene istoga, al ljubav nemilu? 
    Kriva je mâ vila er tužni život moj 
       ona je zanila kroz vedri pogled svoj. 
    Kriv sam ja isti sam er zgorjeh hoteći 
       ljuveni na nje plam kô ljepir na svijeći. 
    I ljubav kriva je koja me obrani, 
       a lijeka ne daje bolećoj moj rani. 
    Zato zla za moja i za mû hudu čes 
       kriva 'e vil, kriv sam ja i ljubav kriva jes. 
    Nu ka 'e vil krivina što srce mê gori 
       kad Višnji s visina lijepu je satvori? 
    Zašto li kriv sam ja er zgledah ljepotu 
       u kojoj sunce sja mojemu životu? 
    Ki li je grijeh ljubavi er zlatnu svoju stril 
       put mene upravi kroz ljepšu od svijeh vil? 
    Tijem rijeti jes sila istino i uprav: 
       prava je mâ vila, prav sam ja i ljubav! 
 [64] 
   
 Za vernu mû službu plate mi kad ne bi, 
       vapiću mû tužbu i zemlji i nebi; 
    pitaću osvetu sve mlade dni moje 
       vrh tebe i štetu, neharna gospoje. 
    O brijeme bjeguće, doved' dan, doved' noć, 
       općinu tve kuće, hod' meni na pomoć! 
    Proljetje, i ljeto, i jesen i zime 
       prived', ma osveto, letušte o brime! 
    Privedi uza se, kô ti se podoba, 
       godišta, i čase, i vijeke i doba. 
    Ti tvojom jakosti nemilo pohara' 
       nje rajske ljeposti i mû vil postara': 
    rumene ružice š nje usti utruni, 
       uzori nje lice, oči zrak uduni; 
    pram zlatom ki gori, sjedinam stamni ga, 
       srebrom ga pritvori, a snijegom prikri' ga 
    da pozna s tve sile sred svoga života 
       neharne za vile da nije ljepota. 
 [65] 
   
 Viđ'te dara moje sreće 
       kô mâ draga trud mi plaća, 
       mâ joj ruka vodu meće, 
       ona mi opet biser vraća. 
   
 Ter vodena mâ jabuka 
       vrh čudesa od naravi 
       stvara se ončas sred nje ruka 
       biser bijeli, biser pravi. [4] 
   
 Prem to prosi moja vjera 
       za mû platu, lijepa i mila, 
       da ti daždom od bisera 
       vrh mene si zadaždila. 
   
 O Kupido, pram povrzi, 
       skrši trkač, luk i strile, 
       draže ranja željne prsi 
       voda iz ruke moje vile. 
   
 Ili umiljen sada hodi 
       u skut lijepe mê gospoje 
       sred nje ruka u toj vodi 
       da utvrdiš strijele tvoje. 
   
 Na plamu od nje svijetlijeh oči, 
       vedra čela na žeravi, 
       šipe njima užestoči, 
       hudo dijete od Ljubavi! 
   
 Pak prostreći zlatna krila, 
       klikni u glas najmilije: 
       "Nuti gdi ova hitra vila 
       usred vode oganj krije!" 
 [66] 
   
 Nepravo svjedoči ko veli da strile 
       strijeljaju iz oči ljubljene mê vile; 
    jer strijela obrani i smrtno umori, 
        a lijek su môj rani nje vedri pozori. 
    Većma je lud tko pravi da zlatnijem nje prami 
       ona me zatravi, zarobi i smami; 
    obilna er plata ku želim uvik ja 
       nje je pram od zlata u komu sunce sja. 
    Najluđi je tko veli da me ona životom 
       rastavlja i dijeli nje rajskom ljepotom; 
    jer život istini kijem živem mê vike 
       nje je ures jedini, razblude i dike. 
    Tim se svak poreci, jer neprav sud je toj, 
       blažen je neg reci tko dvori vili ovoj. 
 [67] 
   
 Snijegu je s planine na gori visokoj 
       nad stvari sve ine priličan život moj: 
    snijeg se svakčas vidi s bjeloćom od lira, 
       mâ mlados sveđ blidi, čista je mâ vira; 
    sjever ga slediva i zimnje studeni, 
       a s tvoga, jaoh, gnjiva vas sam mraz ledeni; 
    on naglo okopni prid suncem s istoči, 
       a život moj kopni s sunčanijeh tvijeh oči; 
    u vode se obrati i stvara on rijeke, 
       ja suze lijevati ne stajem uvijeke; 
    nu njemu prisišu; moj je cvil vječni sam, 
       mê suze podžižu, njegove gase plam. 
 [68] 
   
 Srdačce zlo boli razbludnu moju vil 
       ka dosle se oholi da ne zna ljuven stril. 
    Ljubljena gospoje, iste su, znaj, rane 
       i moje i tvoje s ljubavi nam dane; 
    ista je, znaj, strila, tvu sumnju tja vrzi, 
       tve srce ranila ka rani mê prsi; 
    ista je, jaoh, boles, ista je, jaoh, nemoć, 
       isti lijek nami jes, ako ti samo hoć. 
 [69] 
   
 S bolesti vil moja kôm bolim sad gine, 
       neg što sveđ gorim ja, a ona sveđ stine. 
    Od prsi studeni uzroče njoj nemoć, 
       a gore plameni mê prsi dan i noć. 
    Nu nije pravo ovoj, gospođe gizdava, 
       da ja mrem, sluga tvoj, da ljepos gine tva. 
    Negoli savrući tve prsi ledene, 
       uzmi plam gorući, sledi plam u mene. 
    Tako, mâ ljubljena, zdrava ćeš bit uvijek: 
       za srca studena moj je oganj priki lijek. 
 [70] 
   
 O ovčice, krotko stado, 
       moji jaganjci, mirna obćino, 
       tiha družbo i mâ nado, 
       blago dobro mê jedino! 
   
 Vi ste čuli i vidili 
       koje muke, trude i jade 
       ljubav trpjet mene usili 
       s pastjerice lijepe i mlade. 
   
 Zato sada k njoj pođite, 
       ucviljeno ter blejeći, 
       za me milos isprosite 
       ku ne mogoh ja cvileći. 
   
 Ako vam se toj dogodi, 
       na livade na zelene 
       srećno stado sa mnom hodi 
       gdi travica mlada zene. 
   
 Da pasete veselije, 
       sviročicom ja ću u pjesni 
       pripijevati najmilije 
       nje ljepotu, mê ljuvezni. 
   
 To li vam se toj ne zbude, 
       k meni se opet ne vraća'te, 
       il neka vas ona bljude 
       il se puste svud skita'te! 
   
 Ili pastir ili vila 
       za me upita, rec'te istinu: 
       Rakle lijepa i nemila 
       umori ga, prav poginu. 
 [71] 
    POČAŠNICA 
   
 O diklo mlada, 
       nali' mi sada 
       vesel'ja moga, 
       vina rujnoga; 
       u tve zdravice, 
       mila diklice, 
       da ti napije 
       svak najcjelije! 
   
 Tko ti napiva, 
       ti ga celiva' 
       ter mu dopusti 
       tve medne usti, 
       neka znat bude 
       u svem razblude 
       jesu li draže 
       od rujne čaše, 
       ali milije 
       vince ga grije, 
       ali medene 
       usti ljubljene. 
 [72] 
   
 Kamenito je srce u tebi, 
       mâ diklice od kamena, 
       studena si ti u sebi 
       er ne haješ da s' ljubljena. 
   
 Dugo brijeme nu i kami 
       jedna kaplja vrti i dube; 
       zato je pravo da suzami 
       mojijem srce tve se udube. 
 [73] 
   
 Omekšajte, suze moje, 
       vi omekšajte vašijem cvili 
       tvrdo srce mê gospoje 
       koje ljubav zaman strili. 
   
 Prolijeva'te i ronite 
       po sto kapalj čineć more, 
       ili da vi rastopite 
       tvrde one nje mramore. 
   
 Il da stijena, udarana 
       vašijem valim, raspukne se, 
       il sred mojijeh mladijeh dana 
       sva mi duša mâ izlije se. 
 [74] 
   
 O, prilijepe i primile 
       usti drage i rumene, 
       ljubko ti ste zamamile 
       u razbludi željna mene! 
   
 Gdi je toj drago vaše cvijetje 
       ubirano i u komu 
       uzgoji ga primaljetje 
       svom istoku ljuvenomu? 
   
 Ah, da može ikad biti 
       da mâ duša prem vesela 
       može iz vas med kupiti, 
       zatvorena drobna pčela! 
   
 Vi ste, usti drage, meni 
       koljepčica obljubljena 
       gdje se uzhrani smijeh medeni 
       i š njim riječca razbluđena. 
   
 Vi perivoj izabrani 
       jeste od ruse prirumene 
       ljeti i zimi ka cteć rani, 
       sred ke celov niče i zene. 
   
 Vi polača pribogata 
       slavna raja ljuvenoga, 
       vi obilna jeste plata 
       moje službe, truda moga. 
   
 O korabljo od koralja 
       u kojoj se ljubav brodi, 
       u kôj za svoj trg postavlja 
       biser bijeli i provodi. 
   
 Ah, da može biti meni 
       kadgodjer se pribroditi 
       gdi je taj dragi trg ljuveni 
       i pomorac srećni biti! 
   
 O rumeni drag kamenu, 
       ki na bijelom činiš licu 
       u dva reda razdijeljenu 
       od bisera kamenicu! 
   
 Veoma ti je omililo 
       zatravljenoj moj mladosti 
       vaše, Dzorko, rumenilo 
       puno svake izvrsnosti. 
   
 Veoma ti ste, usti mile, 
       srce i pamet željnu meni 
       vašijem blagom zakupile 
       da sam sužan, rob kupljeni. 
   
 Nu će sinut dan pribili, 
       usti drage i čestite, 
       da čijem me ste vi kupili, 
       tijem me istijem odkupite. 
   
 U toliko ustrpljena 
       robovat će moja vjera 
       drazijem vratim zatvorena 
       od koralja i bisera. 
   
 Mâ pjesance, sad se uputi 
       za nać lijepu mû razbludu; 
       tko zna da te celunuti 
       pohvaljene usti budu? 
 [75] 
   
 Prilijepa Elena [5] , ka bi cvijet ljeposti, 
       videć se satrena od teške starosti, 
    uze se gledati u ogled ter kliče 
       zrcala pitati: "Rec' mi, moj svjetniče, 
    jesam li ovo ja, kaži mi istinu, 
       s ke zgorje sva Troja, s ke Prijam poginu, 
    s ke tisuću odveze drijeva se s Grečije 
       i s koje smače se sve carstvo Azije? 
    Ako sam ista ja, gdi mi je iz oči 
       veselo ke mi sja sunačce s istoči? 
    Gdje li pram zlaćeni, snježano gdje lice, 
       gdi koralj rumeni i usti ružice? 
    Oživi, Paride, sred tvoga života 
       da oči tve vide što 'e naša ljepota! 
    Taka da sam bila kad me si vidio, 
       ni Troja zgorila ni bi ti zgorio. 
    Udunu plam se i sam lud i mlad kijem gori, 
       nu nije moć zdunut plam kijem Troja dogori." 
 
 
 RAZGOVORI PASTIRSKI 
 
 
 [76] 
    I 
    LJUBDRAG I RADMIO 
   
 Ljubdrag: 
 Moj dragi Radmile, srcem te svim molju, 
       pusti već tej cvile, pusti tuj zlu volju. 
    Ohaj se Zagorke, u vilah nije vjere, 
       vile su sve gorke, puste im namjere; 
    svaka je prokleta i s ćudi opakom, 
       vrati se opeta, vrzi ju zlom mrakom. 
 Radmio: 
 Ljubdraže moj verni, pokonje u brime 
       već meni živjet nî, umrijeti pusti me! 
    Kad neće vil moja smilit se na živa, 
       tot kriv sam njojzi ja, sudi me za kriva. 
    Nu prije neg budu umrijet, nje ljepos jedina 
       jeda mi bude rijet ka je mâ krivina; 
    il poznav istinu, nad mrtvijem procvili 
       rekši: prav poginu moj verni i mili. 
 Ljubdrag: 
 Tužan ti je razgovor, nesrećni moj mlače, 
       što će bit nje govor, što te ona proplače. 
    More ore, sije žale, a hita vjetar plah 
       ufan'ja i hvale ko stavlja u ženah. 
    Žena je zle ćudi, krepka stat ne može, 
       ljudi su prem ludi ki se njoj podlože. 
    Vijenac se njoj vije, i tad se oholi 
       čovjeka kad zbije i kad mu odoli. 
    Ter ka se porodi za služit čovjeka, 
       hoće da gospodi vrh njega dovijeka. 
    Bjeguća i plaha za biljeg harača 
       hoće od nas uzdaha i cvila i plača. 
 Radmio: 
 Ako uzdah, plač i cvil harač su ugodni, 
       srećna je moja vil, srećnije druge nî. 
    Pokli sam tolikoj, a s rajske nje dike, 
       stratio da nije broj znati mi u vike, 
    kroz uzdah gorući, kroz grozne mê suze 
       ni se ona savrući, ni oganj moj zdunu se. 
    Moj život svršen sam, na ki ona sveđ mrzi, 
       udunut moj će plam, svrućiće nje prsi. 
 Ljubdrag: 
 Srce mi ujeda, pastiru izbrani, 
       tva tužna besjeda i dušu obrani. 
    Čuj svjeta čuj moga, grijeh to je najveći 
       sebe strt istoga za inijeh htjet steći. 
    Tko putem mrak ljubi, prem lasno može zać, 
       a tko sebe izgubi, mučno će druzijeh nać. 
    Ne daj se, ne daj se usionoj ljubavi, 
       negli nje ohaj se, negli ju ostavi. 
    Kô slana zeleni, a zrelu žitu daž, 
       cvijetu mraz ledeni, ljubav je poraz naš. 
    Pojatam, stajami nije protiv toli vuk, 
       protiv je kô nami ljubavi stril i luk. 
    Ako ona slijepa je, kô da te provede? 
       Ako ona gola je, čijem da te odjede? 
    Ako ona dijete je, kô da ti svjeta da? 
       Luk s strijelam u nje je, čijem da te izvida? 
    Na svako zlo će te slijep vodac dovesti, 
       svakomu je od štete, vrzi ju zlom česti. 
    Mlad se š nje izgubi, a stari zaludi, 
       tijem veće ne ljubi kadgod se probudi. 
    Razumni svi vele vapijući u vas glas: 
       vaj tomu i lele ko se da njoj u vlas! 
    U njoj je svaki jad i zlo u njoj svako jes: 
       trud, plač, mraz, led, glad, grad, bič, jed, smrt, grom i trijes. 
 Radmio: 
 Ljubav mi ukaza mlađahne u mê dni 
       usred nje obraza slatki raj ljuveni, 
    nu brzo poznah sam da su nje pozori 
       ne raj, neg pakljen plam kijem srce mê zgori. 
    Tijem za moj plač i vaj mâ mlados nevide, 
       čijem scijeni iznać raj, u pako, jaoh, side. 
 Ljubdrag: 
 Ta je ćud ljubavi, ona tijem varkami 
       božanstvo svê slavi gospodeć nad nami. 
    Prostrana vrata dvor ima ona za uljesti, 
       proz koja pak nadvor ne možeš izljesti. 
    Sprva ti poda med i ine sladosti, 
       za pak ti podvrć jed, otrov i gorkosti. 
    Nudi te prije cvijetjem, a u njem zmija je, 
       nudi te proljetjem, sred njega zima je; 
    u blagoj besjedi razbludne od vile 
       smrt nami odredi naoštreć svê strile. 
    Pogledom vedrime srce nam užeže, 
       a pramom zlatnime zamrsi i sveže. 
    Svačija bud' odluka čuvat se zaprve 
       napeta od luka vesele obrve. 
    Svak bježi, bježi svak od blage ljepote, 
       samo oči jedan zrak dušu ti lasno ote. 
    Nu ako te obrani, ne boluj vas svoj vijek, 
       er novoj tvoj rani ončas ćeš naći lijek. 
    Nu dugo ne čeka' da te ona pohara, 
       mučno je nać lijeka rani ka se ustara. 
 Radmio: 
 Samo lijek ljubljeni meni je mâ mila, 
       ka dava smrt meni što bi me liječila. 
    Mâ vernos htjela je srećni koji uzdar, 
       nu mi i smrt mila je, pokli mi nje je dar. 
    Svršite, svršite, nesrećna mâ lita, 
       darom se dičite, lijek se ini ne pita. 
    Veselo umrijeti mlađahnu meni je, 
       drugoga na svijeti lijeka mi, jaoh, nije. 
 Ljubdrag: 
 Ufan'ja ne gubi ni umri kroz ljubav, 
       neg veće ne ljubi, tot ončas ti si zdrav. 
    San i las rađa obijes, a obijes ljuvezan, 
       ljuvezan pak nesvijes da mrziš sebe i stan. 
    Nu za trud prioni, kunem se tebi ja, 
       las i san odgoni, ljubav će uteć tja. 
    Ispraznos nju vriježi, pićom cti i zene, 
       od truda sveđ bježi, u tegu povene. 
    Po praznoj pameti, bez misli koja je, 
       opći ona letjeti i držat sve staje. 
    Korijepi znoj i pot zaludnju tuj travu, 
       kô ralo zli troskot i štetnu koštravu. 
 Radmio: 
 U srcu i nemoć i draga meni je, 
       ako njih izet hoć, srce izet trijebi je. 
    Nije lijeka moj rani, umrijet mi je najdraže, 
       tim zbogom ostani, moj dragi Ljubdraže. 
 Ljubdrag: 
 Ustav' se, ustavi i bolje promisli, 
       Višnji ti objavi da pustiš zle misli. 
    Ka koga nesvijesna učini, sad svak znaj, 
       za pusta obijesna i š njom zla običaj. 
   
 [77] 
    II 
    LJUBDRAG I LJUBMIR 
   
 Ljubmir: 
 Prigode podraže ne mogoh iskati, 
       neg s tobom, Ljubdraže, ovdi se sastati, 
    da svak bude od nas u skladne svê pjesni 
       pripijevat u vas glas sve vile ljuvezni. 
    Ovce nam planduju, er je prem poludne; 
       jeda nas začuju pastirke razbludne, 
    ter pjesni oboje svaka od njih pohvali, 
       dipli uzmi ti tvoje, ja ću mê svirali. 
 Ljubdrag: 
 Daj, druže, ako ikad u ovoj dubravi, 
       da svaki od nas sad svû vilu proslavi. 
    Javor nas zeleni proz guste svê grane 
       zaštića svôm sjeni od zrake sunčane. 
    Studenac izvire, hladak nam uzmnaža, 
       gdje mogu, Ljubmire, spjevan'ja bit draža? 
    Počni ti, pak ću ja, dubrave toj žude, 
       začinka milija izmjenom uzbude. 
 Ljubmir: 
 Livade zelene u kojijeh proljetje 
       uzroči da zene i trava i cvijetje, 
    jeste li na saj svijet vrh vaše travice 
       vidjeli ljepši cvijet od moje Ljubice? 
    Da nijeste, recite, pravo je rijet trijebi, 
       najdraže er cvite drži ona pri sebi: 
    u ustijeh ruže ima, u licu čemine, 
       u prsijeh s lijerima sve bijele cvijete ine. 
 Ljubdrag: 
 O sunce s istoči ke nosiš dan bijeli, 
       Raklinijeh od oči svjetlju stvar vidje li? 
    S zvijezdami ti kolo po nebu izvodiš 
       i sva znaš okolo, zašto sva obhodiš. 
    Vrh zemlje i nebi, spovijeđ' nam, jes' vidil' 
       svjetlji zrak u sebi nad pozor moje vil? 
    Rec': "nijesam", er nijesi, jer pogled nje siva, 
       da tvoj zrak s nebesi svôm zrakom dobiva. 
 Ljubmir: 
 Dođ', lijepa Ljubice, ljubljenom u miru 
       objavi tve lice stravljenu Ljubmiru. 
    Rane mu ozdravi, ranjen te, jaoh, čeka, 
       njegovoj nezdravi inudi nije lijeka. 
    Il steci vrh sebe glas da ti pogubi 
       najvećma ko tebe i dvori i ljubi. 
 Ljubdrag: 
 Hod', ljubka Rakle mâ, hod', slatka gospođe, 
       s uzdasim plasima duša mi, jaoh, pođe. 
    Ki će t' bit prijekori kad bude svak rijeti: 
       slugu ona umori, ne da mu živjeti? 
    To li ti jes draže kad bude rijeti svijet: 
       verni š nje ginjaše, htje ga ona oživjet. 
 Ljubmir: 
 Bez tebe proljetje cvijetje mi ne dijeli, 
       ni manje toj cvijetje svoj miris veseli. 
    Svud oči mê vide kud se vid moj svrne, 
       ružice gdi blide i liri gdi crne. 
    Nu ako ti dođe mlađahna u mene, 
       činićeš, gospođe, da drago sve zene. 
    Proljetje cvjetice, cvijetja vonj da dijele, 
       rumene ružice i lire pribijele. 
 Ljubdrag: 
 Bez tebe ljubljene tamni mi s danom svijet, 
       neven ki ne vene - vene, i š njim svaki cvijet. 
    Svi viri mutni su, sve voće grko je, 
       kosovi mukli su, a slavic zlo poje. 
    Nu ako budeš doć skratit mû boljezan, 
       svanuće mrkla noć, sinuće bijeli dan; 
    sve cvijetje captjeće, voće će slatko bit, 
       kos s slavjom zapjeće: što je draže neg ljubit? 
 Ljubmir: 
 Pristani, Ljubdraže, sunce je zapalo, 
       a sve nam bez paše stado je ostalo, 
    ter lačno i gladno, čijem svaki nas bjesni, 
       proklina nas jadno i naše sve pjesni, 
    i blejeć u jadu zavijeva u glase: 
       teško ti tom stadu ljubovnik ke pase! 
    Jer ljubav na poraz i na zlo dotjera 
       i stado u mao čas i s stadom pastijera. 
 Ljubdrag: 
 Istina sve je toj, stari djed veljaše: 
       gdje se da gnijezdo njoj, nije tuj pripaše. 
    Druga je besjeda još bolja ku prave: 
       boj se nje kô vrijeda, metilja, kô trave. 
    Tim hod'mo, druže moj, kasno je odveće, 
       spjevan'je naše ovoj bit će nam od smeće. 
    Domaćin ti nijesi, vrh mene jesu ini, 
       doćeš ti maćesi, a doću ja strini. 
 [78] 
    III 
    MEDAN I RADAT 
   
 Medan: 
 Moj stari Radate i druže davnji moj, 
       svud pitah ja za te, - jesi li ti mi toj? 
    Eto si bio vas, a rumen biješe prije, 
       i uzras i obraz staros nam prikrije. 
 Radat: 
 Medane moj mili, eto smo mi sijedi, 
       djeca smo prije bili, oba smo sad djedi. 
    U nas se dogodi gonetka od zvijeri, 
       ka s nogam uzhodi s četverim, s dvjema, s tri. 
    Jer djeca najprije s četiri lazismo, 
       pak mlaci na dvije, sad se opet zgrbismo, 
    ter štapak imamo za treću sad nogu, 
       kojijem se štapamo, hvala u svem bud' Bogu. 
 Medan: 
 Ništa se ti ne haj, ni malo ne mari, 
       ni se zloj volji daj što sa mnom ostari; 
    jer staros ugrabi snagu nam od tijela, 
       nu nam svijes ne slabi, pamet nam jes cijela; 
    manje u nas jakosti, manje je obijesti, 
       veće je mudrosti, veće je i svijesti; 
    u nas krv već ne vri, nas vjetar ne vije, 
       a razum naš uzri, koji dar Božji je, 
    ki snagu da volu i lavu i biku, 
       i perja sokolu i znan'je čoviku. 
 Radat: 
 To je prava istina, nu je opak sada svijet, 
       pođ' pitaj ti sina, što ti će na toj rijet. 
    Djeca ka vonjaju majčinijem još mlijekom, 
       čine se da znaju nad starijem čovjekom. 
    Mene mâ nevjesta jutroska prikori: 
       Kreni se tuj s mjesta, pođ' teži i ori, 
    ili umri i pođ' tja, za te se ne mari, 
       kašljat nam dodija, grbava zlostari! 
 Medan: 
 O starci čestiti ki biste rođeni 
       kad biješe na sviti prvi vijek zlaćeni! 
    Ne zna se kralj ni car, ni ime od bana, 
       nego bi gospodar najstariji od stana. 
    Zakona tad ne bi opake ki pravi, 
       neg samo zgar s nebi ki se da s naravi. 
    Narodi veseli, nije čudo da tijekom 
       vami su provreli kladenci svi mlijekom. 
    Nije čudo da vam, ki služiste taki red, 
       u gori dub svaki izvira slatki med, 
    da vječno prolitje bez mrazne vik zime 
       davaše vam cvitje u svako prem brime. 
    Ne ima strah tada, u doba taj stara, 
       ni pastijer ni stada od vuka gusara. 
    Čelozob ne bi tad, pomne se tijem pčele, 
       kušajuć općen sklad, rojahu vesele. 
    Zmije tad ne biješe ka ljuto sad peca, 
       a pored vidješe i hrta i zeca; 
    bi vjera uzdana, a u svem pravi sud, 
       a pitje i hrana svijem voda i želud. 
    Paka se saznaše od grla sve slasti 
       za kojijem nastaše starijema zle časti. 
    Izide s ovoga svaki grijeh i zloba 
       da oca sin svoga zatjera put groba. 
    Slijediše hudu ćud opaštva najhuđa: 
       privara, grabša i blud i želja od tuđa. 
    Otada unaprijed zlo svako domori, 
       zô je pradjed, gori djed, gori otac, sin gori. 
    Tim sa mnom proplači i viđ' kô svijet vara, 
       i kô se opači, koliko već stara. 
 Radat: 
 Ne veće naprijeda! A kô ću stat muče, 
       od muke i jeda srce mi sad puče. 
    Gore se ne more, nu čekam lele i vaj 
       i od zla zlo gore na novi naraštaj. 
    U mlada svâ ljeta u pustoš kô rasti 
       i neće čut svjeta, a starijeh ne časti, 
    kako sud raznat će, istinu i pravu, 
       kô li umjet vladat će rodnu ovu državu? 
    Koje brijeme jes za rijez, za sjetvu i za sad, 
       za prisad, za sjeć lijes, za rasklad i rasad? 
    Pčele se kad roje i staju kad stada, 
       mjesec star za što je, što li je za mlada? 
    Koje bil'je i trava imaju se za lijeka, 
       ka li je nezdrava i u njoj smrt prijeka? 
    Biljezi koji su dobre i zle godine, 
       kad dobri daždi su, kad dobre vedrine? 
    Nevoljne namjere stada koje upasti 
       bude u tej pastijere ki će sve razpasti. 
 Medan: 
 Jeda Bog bolje da nego mi slutimo, 
       mi starci prem vazda prednji vijek hvalimo. 
    A da ide nazada svijet u sva godišta, 
       zginuo bi dosada i došo na ništa. 
    Tijem pravo rijet ću ja, sila je pravo rijet, 
       bježimo svijeta tja, to i bježi od nas svijet. 
    Mladi su nam krivi, a budu i pravi, 
       što smo mi karljivi, grizeći, drnjkavi. 
 Radat: 
 To je tako, da se od nas koji god pomladi, 
       bio bi u čin vas sadanji kô mladi. 
    Jer mlados s mladosti trijebi je bude proć, 
       a staros s starosti, ka ista jes nemoć. 
 [79] 
    IV 
    ZAGORKO I DIVJAK 
   
 Zagorko: 
 Davori, Divjače, što si se zareko 
       ter bježiš, lud mlače, od vila daleko. 
    Svaki ti od druga svoju vil dragu ima, 
       samo s' ti sred luga u lovu sa psima. 
 Divjak: 
 Lovac se ja rodih, lovac ću umrijeti, 
       u lovu dni vodih i zimi i ljeti. 
    Ćud moja obljubi samo ove zabave, 
       a grdi i grubi vil vami gizdave. 
 Zagorko: 
 U lovu a ti stoj, nu s drugom ljubljenom, 
       trudnu ti ka će znoj otirat koprenom. 
    Koju ćeš podražu željeti moć drugu 
       izmjenu: i stražu, i dragu i slugu? 
 Divjak: 
 Bolje se služiti negli bit zlo služen, 
       bolje je sam živiti negli zlo sadružen. 
    Mrzim ih ko napas, nijedna mi nije mila, 
       draži mi je stražnik pas negoli sto vila. 
 Zagorko: 
 Velika je to nesvijes i ludos očita 
       ka t' rađa taku bijes i tebe mahnita. 
    Na put se upravi, ne srni najpreče; 
       ah, tko te zatravi, tko li te ureče? 
    Ah, što te smami, vaj, zaludi i uze, 
       u vilah nije zmaj, u vilah nije guse. 
    Žena je stvorena, vjeruj mi, druže moj, 
       da nam je odmjena i pomoć i pokoj. 
    Kad Višnji sva stvori, prve dni od vijeka 
       naredi da dvori svaki stvor čovjeka. 
    Nu ne bi mu obično kad pomno sve zgleda, 
       er ništa prilično on sebi ne ugleda. 
    Tijem u svoj raskoši njemu se činjaše 
       da je sred pustoši bez družbe najdraže. 
    Nu tada samiri sve želje u sebi 
       kad drugu zamiri, lijepi dar od nebi, 
    u koje pozoru podraže i slađe 
       neg svemu u stvoru uza se iznađe. 
    A sada odveće na tvoje viđen'je 
       tebi je mrzeće toj lijepo stvoren'je, 
    ter puštaš, luđače, s ludosti tvojome 
       za divjač, Divjače, sve vile pitome. 
 Divjak: 
 Kô živjeh dosle sam, na hrbat neću bat 
       ni stavit pod jaram mê grlo i moj vrat. 
 Zagorko: 
 Kô mladoj travici i miloj zeleni 
       drazi su daždici, draga je ona meni. 
    Ja kroz nje razblude, dan i noć ke želim, 
       pokojim mê trude, mû mlados veselim. 
 Divjak: 
 Meni lov omili, pas i hrt, luk i stril, 
       nijesam drag ja vili, nije draga meni vil. 
    Ti vile tej slidi! Pustoš mi jes draga, 
       gdi se vil ne vidi, gdi vile nije traga. 
 Zagorko: 
 U prvi ludi vijek, kad mlad svijet divjaše, 
       svaka zvijer i čovjek sami se skitaše, 
    nu ko svijet objači i dođe na znan'je, 
       ostaše divjači da pase iman'je. 
    Tere se skupiše družina vesela 
       ki sebi zgradiše gradove i sela. 
    Svak obstrije sebi dvor i obra susjede, 
       tuj posta razgovor i lijepe besjede, 
    tuj pjesan zače se, zavrže kolo se, 
       tad se plav odveže, tada trg našo se; 
    tad uzdu konj primi, a jaram vô na vrat, 
       ki ljudim divjimi čini se dotle brat. 
    Po ljudckoj hitrini od tad se nahodi 
       sve ruka što čini i narav što plodi; 
    tad nauk izvrstan bi kô ćeš imati 
       sebe, a pak kućni stan, pak druzijeh vladati. 
    Tada se odijeli što je kripos, što je zloba, 
       tada se razdijeli ljudcki vijek u doba. 
    Godišta je tad bitje na dijele raznijeto: 
       u zimu, prolitje, u jesen i ljeto. 
    Crkva se tad zgradi za slavu Višnjemu, 
       u koj se ne radi u vijeku divjemu. 
    A ti si sada rad raspršat neredno 
       ljudcki trag koji sklad poskupi ujedno, 
    čijem bježiš družinu pastira i vila, 
       a išteš pustinu, sama t' je ka mila. 
    Svom voljom svak živi, ugodan jes meni 
       ovi vijek, ne divji, negli vijek zlaćeni. 
    Ko je s grcijem ustima, grko mu je najslađe, 
       a ko svijes ne ima, nije čudo da zađe. 
    Divjačnom Divjaku divje su i želje, 
       neće piću on svaku, divjačno neg zel'je. 
    Nu divjoj vijek kozi ne vežu rog, druže, 
       razborni razlozi, neg konop i uže. 
    Razokoj pameti u svojoj svevolji 
       razoci svi svjeti čine se najbolji. 
    Tim, lovče razumni, pameti sred tvoje 
       što ti se bolje mni od ovo od dvoje? 
    Ali ti tražiti vepra ali medvjeda, 
       ali ti grliti vil slađu od meda? 
 Divjak: 
 Ti vile tej grli, puste im namjere, 
       moj stupaj da hrli na zvijeri potjere. 
 Zagorko: 
 Ne ima prem posla ko stado broji vuku, 
       a pere ko osla, gubi trud i muku. 
    Da ali ljepše je goru i lug obhodit, 
       al s vilam drazime tanačce izvodit? 
 Divjak: 
 Divjačna gora i lug zvjeren'je ka goji, 
       i lovni pas, moj drug, tanci su svi moji. 
 Zagorko: 
 Za osla nije sedlo, neg ošlji samari, 
       tko hoće sebi zlo, za dobro ne mari. 
    Da ali je draže umrit ubjenu od vuka, 
       al blago liječen bit snježanijeh od ruka? 
 Divjak: 
 Bolje je ubjena da t' nađu u gori, 
       nesvijesna neg žena da te vas vijek mori. 
 Zagorko: 
 Zvijer taku nije vila rodila ni pastijer, 
       neg te je rodila planinska koja zvijer. 
    Tijem, zvijeri, pođ' zvijerim, sred hridi boravi, 
       a sdrazijem pastijerim lijepe vil ostavi. 
    Ili bez razbora s tom tvojom ćudinom 
       živi sred obora s ostalom živinom. 
 [80] 
    V 
    GORŠTAK 
   
 Nadmite se, dipli moje, 
    da ja budem pripijevati 
    ljepos Dzorke, mê gospoje, 
    koja život moj prikrati. 
   
 Jeju, meni ti pomozi 
    hukajući na moj govor; 
    na moju se pjesan prosi, 
    noćna ptico, taki odgovor. 
   
 Nu ti poče, uh, jaoh meni! 
    Lijepo ti ste, o Gorštače, 
    ti i jej s diplim sjedinjeni, 
    skladno ti od vas svaki plače. 
   
 Dzorko slatka, Dzorko lipa, 
    pače vrijedu srca moga, 
    vele grčja od nalipa 
    i čemera otrovnoga, 
   
 zašto ljepos tvoja mori, 
    o nesvijesna pastjerice, 
    ko te služi, ko te dvori, 
    od života ubojice? 
   
 Viđ' me, kô me s' obranila, 
    da nije lijeka mojoj rani, 
    viđ' me, kô me s' razdrpila 
    kroz drag pogled tvoj sunčani! 
   
 Svrni, Dzorko, svijetle dzore 
    neka ljepos tva ljubljena 
    oštrom harbom vidjet more 
    tvoga verna probodena. 
   
 Kad za slugu tvoja dika 
    mene uzet ne ganu se, 
    što me za psa daj stražnika 
    tvomu stadu ti ne uze? 
   
 Vuku iz usta ja ureda 
    tve ovčice drpio bih 
    i bez straha ja medvjeda 
    na boj vrli pozivo bih. 
   
 Znaš kolikrat bih obrana 
    u pogubah tebi mnozijeh 
    naprašitijeh od silvana 
    i satira vitorozijeh. 
   
 Znaš kada te punu strahe 
    zagusiše i odniješe 
    čim mlaćaše mlade orahe 
    i kidaše sama kriješe? 
   
 Ne zaštedjeh moju snagu, 
    ni života, vajmeh meni, 
    za oteti moju dragu 
    da te gusa ne zaplijeni. 
   
 Mene dvori vila svaka, 
    nu se sama taka prosi 
    divja vila za Gorštaka 
    trkom slična divjoj kozi. 
   
 Velika sam ja plemena, 
    slavni svi su moji bili, 
    od koljena do koljena 
    grabili su i gusili. 
   
 Nije ovčara ni pastira 
    koji od mene veće ima 
    mlijeka, masla, mlada sira, 
    ili je ljeto, ili je zima. 
   
 Nije drugoga goranina 
    ki nada mnom zdrži veće 
    meda, žita, voća i vina, 
    múke, stoke i odjeće. 
   
 Tisuću mi ovčica je 
    ke livadom pasu trave, 
    sto mi vola orača je 
    i sto mi su steone krave. 
   
 Danu što mi toj pomaga 
    kad sred nijedne zdržiš scjene 
    svakolika moja blaga 
    i s svijem mojijem blagom mene? 
   
 A i nijesam ni grub tako 
    kô me ljepos tva spovijeda, 
    neg što, kad se rvuć jako, 
    bih izgrđen od medvjeda. 
   
 Nu nije u meni veće rane 
    negli ona ku uzroči 
    jasnos zrake od sunčane 
    od veselijeh tvojijeh oči. 
   
 Sve obidoh vilenike 
    s vilenicam po sve strane 
    da oni dadu meni like 
    za boleće moje rane. 
   
 Ali meni svi rekoše: 
    ni u travi ni u riječi 
    lijek se tebi nać ne može, 
    ko te rani da te i liječi. 
   
 Sveđ mi u srcu rana jesi, 
    i sveđ bolim tvôm nemoći, 
    ili u dne kriješte krijesi, 
    ili šturci šture u noći. 
   
 Bez pristanka na pameti 
    sama ljepos tva meni je, 
    ili sunce prži ljeti, 
    ili vihar zimi vije. 
   
 Lovac znojan sjencu ište, 
    orač pušta vole trudne, 
    pastir svraća na plandište 
    svoje stado u poludne; 
   
 jaoh, trud svaki svrhu ima, 
    za umorom pokoj slidi, 
    samo trudim ljuvenima 
    nadalek se pokoj vidi. 
   
 Ove trude, muke i jade, 
    s kih moj život trudan gine, 
    prireče mi još njekade 
    crna čavka s vrh česvine. 
   
 Nu, Gorštače, kuda zađe 
    s mahnitome tvojom svijesti! 
    Teško ti te zlo sad nađe, 
    razberi se i osvijesti! 
   
 Loza tebi neobrezana 
    visi o brijestu zapuštena, 
    njiva svaka poharana, 
    múka i stoka sva satrena. 
   
 Vukovi ti na svû volju 
    tvoje stado sve najdraže 
    plašu, stižu, biju i kolju, 
    er mu nije tvoje straže. 
   
 Staje ti su prokopane, 
    prokopana sva ulišta; 
    gola, bosa i bez hrane 
    ljubav će te svrć na ništa. 
   
 Bolje se je iz po puta 
    opet natrag povratiti 
    prije neg te smrt priljuta 
    bude i ljubav u grob zbiti. 
   
 Dipli moje, koje biste 
    drage meni u ljuvezni, 
    er me skladno sadružiste 
    vazda spijevat slatke pjesni, 
   
 puste ovdi ostanite, 
    kad nesrećne jeste bile 
    za pridobit kamenite 
    prsi lijepe Dzorke vile. 
   
 Pače o hrastu obisnute, 
    da vas lasno svak zamiri, 
    često od vjetra vi nadute 
    čin'te da u vas vjetar sviri. 
 [81] 
    GOSPODIN DŽIVO SARA BUNIĆA PJESNIKU [6] 
   
    Arijadna [7]  ostavljena 
    tako lijepo mlada cvili 
    da diklica ucviljena 
    Baka k sebi doć usili, 
   
    ki ne samo nju prigrli, 
    ma za slavu nje podpunu 
    dâ joj u dar neumrli 
    usred neba zvijezda krunu. 
   
    Čestiti se vijenac sviće 
    od neumrle lovorike, 
    ki se slavno zeleniće 
    vrh čela ti po sve vike; 
   
    er njoj zapad krunu krije, 
    a tvoj lovor, kako sada, 
    zelen je uvik: njemu nije 
    smrti, zime ni zapada. 
   
    Sad pravo je u tve pjesni, 
    ti ki vele ljepše skladaš, 
    neg ista ona nje boljezni, 
    ljepšoj kruni da se nadaš. 
 
 
 NADGROBNICE 
 
 
 [82] 
    I 
    U SMRT KAPETANA 
    MATIJE MARTINI 
   
    Evo ovdi smrt dotjera 
    hrabrenoga vojevodu 
    kijem krstjanska naša vjera 
    slavu ima i slobodu. 
   
    On zatočnik pravi, istini, 
    bojujući za nje obrane 
    u ugarskoj pokrajini, 
    mnoge primi na se rane. 
   
    Mnogo Turak kopjem ubi 
    i obrani grada vele, 
    poluvjerstvo on pogubi 
    i razbi im vojske cijele. 
   
    Svjedoče mu po svem svijeti 
    glasovito smijen'je i snagu, 
    poluvjercim stijegi oteti 
    kad pomože uzet Pragu. 
   
    On česara služi prije, 
    paka u grad dođe odi 
    tere žive i umrije 
    verno dvoreć svoj gospodi. 
   
    Malo mjesto put mu skriva, 
    a tijesan mu je vas svijet slavi; 
    duh mu s Višnjijem gori uživa, 
    a glas uvijek s nam boravi. 
 [83] 
    II 
    U SMRT GOSPOĐE 
    SLAVE RUSKI 
   
 Kon tekuća bistra vira 
       kliče glasit svê boljezni 
       u ovake gorke pjesni 
       najtužniji od pastira: 
   
 "Čemu meni ucviljenu, 
       jaoh, sto oči nije dato, 
       kroz sto oči, moje zlato, 
       da te cvilim izgubljenu? 
   
 Čemu li se oči moje 
       ne satvore u dvije rijeke, 
       neka suzim sve mê vijeke 
       cjeća tebe, mâ gospoje? 
   
 O pokoju moj veseli, 
       duše moje drag životu, 
       ko tač prijeko tvu ljepotu 
       [s] slugom vernom sad razdijeli? 
   
 Ah, prikazni od naravi, 
       kleta smrti i nemila, 
       da li utruni tvoja sila 
       cvijet najljepši od ljubavi? 
   
 Ali bržek ti proljetje 
       pogledajuć u nje licu, 
       lijer poljepši i ružicu 
       negoli je tvoje cvijetje, 
   
 nenavidno htje sharati, 
       jaoh, ovako sasma rano 
       kitno cvijetje izabrano 
       ke se vidje tuj cvjetati? 
   
 O razbludna dušo moja, 
       da li je voće tve zamerno 
       sad ubrano tač čemerno 
       u nezrela doba tvoja? 
   
 Da li je sunce tve ljeposti 
       pomrčalo i stamnilo 
       tač neredno i nemilo 
       u istoku od mladosti? 
   
 Da li, prije nego ljeto 
       dođe od tvojijeh slavnijeh dana, 
       naišla je zima nenadana 
       prem u isto primaljeto? 
   
 Ruže cvijete prirumeni, 
       ki si ures svoj livadi, 
       ah, molim te, sad opadi 
       i pohudi i poveni, 
   
 pokli ruže one mile 
       ke su u ustijeh mê razblude, 
       jaoh, bez reda jesu osude 
       ko snijeg bijeli problijedile. 
   
 I vi rajske svijetle zvizde, 
       ke čim nebom prohodite 
       sveđ tanačce izvodite 
       cjeća vaše dike i gizde, 
   
 pust'te tance tej ljuvene 
       pokli svjetlje one oči 
       od Danice od istoči 
       sad su smrtno potamnjene. 
   
 I ti, slavju, dragi i mili, 
       razgovoru svijeh livada, 
       biglisan'ja ustav' sada 
       pute, i ti sa mnom cvili, 
   
 pokli huda i nemila 
       smrt je sada, za zlo moje, 
       slavu moju, ime tvoje 
       bez milosti porazila. 
   
 A pastijeri vi od gora, 
       ki cjeć vaše dosle slave 
       ponosiste vrhu glave 
       vijence slavna od lovora, 
   
 sad ih veće povrzite, 
       ter biljega cjeć tužnoga 
       od čempresa umrloga 
       vam ugodne vijence vi'te. 
   
 Ah, životu segaj svijeta, 
       koli je lasno izgubiti 
       u čas jedan što dobiti 
       ne može se u sto ljeta! 
 [84] 
    III 
    U SMRT GOSPOĐE 
    PAULE DUNKA FAČENDE 
   
 Sve stvari umrle podloži Bog smrti, 
       nu ke su neumrle, nije joj moć strti. 
    Neumrla ljepota u tebi bila je, 
       vječnoga života tim uvik ostaje. 
    Er život smrt tebi nije mogla oteti, 
       živa si na nebi za uvijek ne umrijeti. 
 [85] 
    IV 
    ISTOJ 
   
 Velika milos bi i čudo nad svima 
       da sunce od nebi na svijetu stan ima; 
    nu nije čudo toj, naredbom odzgora, 
       da sunce istok svoj na nebu otvora. 
    Ljepoto čestita, za raja izbrana, 
       ako sunce od svita bila si zazvana, 
    a moćna činit nî vlas smrti nemile 
       da sunce potamni neumrlo š nje sile. 
    Rajskoga uresa ne gubiš, ti ne mreš, 
       nu, sunce s nebesa, na nebo tvoje greš. 
 [86] 
    V 
    ISTOJ 
   
 U ovemu životu ko hoće poznati 
       umrlu ljepotu, na me oči obrati. 
    Pogleda' na mene, pogleda' s milosti 
       tere viđ' satrene sve moje ljeposti. 
    Gdje prije biješe zrak veselijeh od oči, 
       eto je sada mrak koji smrt uzroči; 
    gdje zene ružica i cvijetje primilo, 
       samo osta sred lica sad smrtno bljedilo. 
    Gledajte, ljuveni, i nauk vaš biće: 
       evo grob studeni mû mlados pokriće. 
    I biću skoro ja prah, zemlja, pepeo, 
       a duša vik Božija ki je je uzeo. 
 [87] 
    VI 
    ISTOJ U SMRT 
   
 Čim slavna Venere, božica od ljubavi, 
       ljeposti bez mjere u Paulu postavi, 
    procijeni na svijeti da nije prilično 
       ljepos nje da svijeti, neg gori gdi je vječno 
    vesel'je u raju, gdi je stan blaženi, 
       i umrli gdi imaju njih pokoj žuđeni. 
    Cjeć toga ovi svit višnji Bog zgar s nebi 
       čini joj ostavit, a gori doć k sebi; 
    neka š njim pribivat bude ona u vike 
       i rajske uživat ljeposti i dike. 
    Gdi je mir žuđeni i svako vesel'je, 
       duh će nje blaženi imati sve želje. 
 [88] 
    VII 
    U PRINESEN'JE TIJELA 
    GOSPOĐE MARIJE FRANA LUKAREVIĆA 
   
 Sveti vez ljubavi združi ih skladno oba, 
       nu ih smrt rastavi mlađahna u doba. 
    Draga se prije dijeli od svoga dragoga, 
       nebu duh udijeli, zemlji put i svoga. 
    Kô je verni vidio da mu ona uteče, 
       nje je put pustio od sebe daleče. 
    Želi nać bolji dil ki je veće od cijene, 
       dušu svê drage vil, svê drage ljubljene. 
    Hotje nju slijediti, nu ni smrt ne može 
       razdijelit koga ti sjedini, moj Bože. 
    Er tvoja vlas mila da im sad da združe 
       grob isti dva tila, nebo isto dvije duše. 
 [89] 
    VIII 
    NADGROBJE GOSPODINU STIJEPU GIORGI 
   
 Na milos Orfeo svojijem skladnijem pjesnima 
       vas pakô priveo s nakaznim strašnima. 
    On smion tu pođe, hude pun bolesti, 
       ljepos svê gospođe da bude izvesti. 
    Smjenstvo tve veće bi er sinka miloga 
       pođe uzet na nebi iz krama rajskoga. 
    Bi ljubav jedina svaki od vas kom ljubi, 
       nu većma ti sina negli vernu on ljubi, 
    er bez nje se on vrati na ovi svijeta kraj, 
       ti š njim htje ostati, obje vas združi raj. 
    Ali, jaoh, poginu u Gradu nam moguća 
       u ocu i sinu Jaković sva kuća; 
    poginu s nesreće, nu u vječnoj spomeni 
       tvoji znani živjeće lovori zeleni. 
 
 
 PJESNI DUHOVNE 
 
 
 [90] 
    RAZMIŠLJAN'JE VRHU SMRTI 
   
 Vrhu kola od požude 
       lijepi vodac vodi mene 
       proz klisure i proz stijene 
       da privratit mnome bude. 
   
 Kola konja dva potežu, 
       oba bijesna, oba vrla, 
       okom plaha, tijekom hrla, 
       uzdami se vik ne stežu. 
   
 Jedan srdit i pun bijesa 
       munju ima u pogledu, 
       nozdre šira i u jedu 
       rži, pjeni, glavu stresa. 
   
 Drugi srne bez razloga 
       i ono želi samo i žudi 
       na što svâ ga želja nudi 
       provodiča bez inoga. 
   
 Svezan razlog nazad hodi, 
       a pod nogam stoji satrena 
       svijeh hotjen'je i spomena, 
       samovolja ter gospodi. 
   
 Malo dana još vidi se 
       u ke se je vratit moći, 
       vjekuvječne pak su noći; 
       ko u nje omrkne, ne vrati se. 
   
 Svemogući višnji Bože, 
       slobodi me tva dobrota 
       dokli je puta od života, 
       er nitko ini toj ne može. 
   
 Kola skrši zle ljubavi, 
       tvojom uzdom konje sveži, 
       odriješ' razlog, srce užeži 
       tvom ljubavi, Bože pravi. 
 [91] 
    VRHU SMRTI 
   
 Budi nam spomena: ljudcka su godišta 
       vihar, plam i sjena, san, magla i ništa. 
    Vihar se zameće sred ljetne tišine, 
       svijem svijetom uzkreće, nu dočas pak mine. 
    Plam slame uzgori, k nebesim uzlazi, 
       nu brzo dogori i sam se ugasi. 
    Sjena nas sveđ slidi, nu kad smo u tmini 
       tere se ne vidi, i sjene s nami nî. 
    San ludu uzkaže da ima što žudi, 
       nu pozna da laže kad se lud probudi. 
    Magla sve pokrije o dzori, danu pak 
       sva se opet sakrije kad sine sunčan zrak. 
    Ništa je sve brime, za danom noć hodi, 
       za ljetim zle zime, svaka stvar prohodi. 
    Budi nam spomena: ljudcka su godišta 
       vihar, plam i sjena, san, magla i ništa. 
 [92] 
    VRHU SVETOGA KRIŽA 
   
 Za Marijom mož se rijeti 
       druga majka obljubljena 
       Jezusova, Križu sveti, 
       koga držiš zagrljena. 
   
 Zasve er blagom da milosti 
       ona tebe sad prihodi, 
       er ti odiraš bez milosti 
       tijelo koje ona rodi. 
   
 U krilu ga je sveđ vrućila, 
       ti ga lediš sred sjevera, 
       mlijekom ga ona jes dojila, 
       ti mu davaš sad čemera. 
   
 U kolijevci njega zavi, 
       milostiva, platnom bijelijem, 
       ti mu pribi bez ljubavi 
       ruke i noge čavlim oštrijem. 
   
 Nu za sve to ti si veći 
       er ga ona umrloga 
       rodi na svijet, ti moreći 
       neumrloga činiš Boga. 
 [93] 
    VRHU GRIJEHA 
   
 Sve živine Stvorac stvori 
       da gledaju zemlji nica, 
       samo obrati k nebu gori 
       ljudcki obraz, ljudcka lica. 
   
 Kako da htje time riti 
       da ova zemlja jes za zvijeri, 
       za čovjeka raj čestiti 
       na koji ga on zavjeri. 
   
 I cjeć toga bez razloga 
       zvjeren'je je sve stvorio, 
       a čovjeka prem samoga 
       razborom je nadario. 
   
 Neka poznat može njega 
       za sam biljeg od svijeh želja 
       i da slavit vik bude ga 
       za svojega stvoritelja. 
   
 Nu mahnitos ka gleda se 
       da zli čovjek k nebu neće, 
       neg strmoglav obara se 
       i silom se k paklu meće; 
   
 i čim gleda sve što godi 
       višnji Stvorac ikad stvori 
       da njegovu htjen'ju ugodi 
       i njegovoj želji dvori, 
   
 sam odmetnik on oholi 
       suproć Bogu mač podira 
       i pruža se da mu odoli 
       i s nebesa da ga istira. 
   
 O nesvijesti neizrečena 
       neharnoga od grešnika, 
       prem dostojna za plamena 
       pakljenoga dovik vika. 
 [94] 
    VRHU LAKOMOSTI 
   
 O umrli tašti ljudi, 
       za česa se lakomite 
       u toj hlepnji i požudi 
       veće blaga da skupite? 
   
 Znajte, znajte da najdraže 
       vaše stoke i pohrane 
       neće biti skoro vaše, 
       neg za vami ko nastane. 
   
 Golijeh vas je porodila 
       iz utrobe vaša mati, 
       golijeh će vas zemlja i gnjila, 
       stara majka ukopati. 
   
 Po smrti se indje brodi, 
       druzijem morim, na ine kraje, 
       gdi ovi pjenez ne prohodi, 
       gdi se zlato ne poznaje. 
   
 Blago umrlo ne ištite 
       koje plijesan tre i stara 
       i iman'je ne želite 
       crv i rđa koje hara. 
   
 Božja ruka zgara s nebi, 
       ka red svemu stvoru daje, 
       o čovječe, još i tebi 
       sve potrebe dat moćna je. 
   
 Od Božjega proviđen'ja 
       zvijeri je svakoj dana hrana, 
       Bog da način od življen'ja 
       bijelijem ptićim crna vrana. 
   
 I sumnjite da ostavi 
       slugu verna ki svê ufan'je 
       s temeljitom vjerom stavi 
       samo u Božje smilovan'je? 
   
 Ne, ne, ne, ne, nad zvijezdami 
       blaga mu se mnoga hrane: 
       zlato, biser, dragi kami, 
       ljepši istočne neg je strane. 
   
 Zato blago ostavite, 
       ke je uzrok od svijeh zloba, 
       neg za ono prionite 
       koje prati priko groba. 
 [95] 
   
 Kuda srneš, dušo moja? 
       Da li jedan obraz lijepi 
       sva viđen'ja bistra tvoja 
       i zabliješti i zaslijepi? 
   
 Od sna duga osvijesti se, 
       neka oči tvoje vide 
       da put kojijem uputi se 
       njim se uprav k paklu ide. 
   
 Sve zamerne tej ljeposti 
       čijem se tvoja vila resi 
       malahan su zrak svjetlosti 
       od Višnjega zgar s nebesi. 
   
 On ki suncu svjetlos dô je, 
       jasnos dzori i danici, 
       od ljepote poda svoje 
       jednu iskru tvoj diklici. 
   
 Da, nje videć svijetle oči, 
       poznaš da su ljepši gori 
       sunce i dzora od istoči 
       i još ljepši ko ih stvori. 
   
 Ustegni uzdu plahijeh želja, 
       ne daj vlasti zlomu htjen'ju, 
       ne ostavi Stvoritelja 
       čim se klanjaš ti stvoren'ju! 
   
 Tužna dušo, ne pogini 
       kako ljepir na plam svijeće, 
       nu promisli život ini 
       da po smrti nam osviće. 
   
 Pusti umrlu tuj ljepotu, 
       vjekuvječnu a zagrli, 
       u umrlom ter životu 
       išti život neumrli. 
 [96] 
    NA MRTVI DAN 
   
 Lijepe vile i ljuvene, 
       skladna družbo izabrana, 
       lijepo ti ste urešene 
       danas na dan Mrtva dana. 
   
 Nu, mlađahne, promislite 
       da one lijepe rajske vile 
       za kijeh danas vi molite 
       i one su take bile. 
   
 Svaka od njih tako oholi, 
       svaka vodi vijek veseo, 
       danu smrt im svijem odoli 
       i obrati ih u pepeo. 
   
 Cvjetice je povenulo 
       ke im usti resijaše, 
       a sunce je pomrknulo 
       sred pogleda ke im sijaše. 
   
 Studen kami njih sad krije, 
       crna zemlja njih naprave 
       kako brijeme pridobije 
       ljepos i sve svijeta slave. 
 [97] 
    ŽIVOT SLIKOVAN PLAVI U VALIMA MORSKIJEM 
   
 Slaba plav od moga života, Bože moj, 
       sred mora strašnoga, u noći primrkloj, 
    brodi se sred zime sinjome pučinom 
       najgore u brime s oblačnom godinom, 
    u sili vjetara, s gorami od vala, 
       bez brzijeh jedara i dobrijeh vesala; 
    put neba je uzmeće val morski i more 
       zdržat je er neće, aliti ne more; 
    drugi je val obori k pakljenom ponoru 
       i grob joj otvori more istom u moru. 
    Kô da se sahrani, kô da ne pogine 
       ako ju ne brani s nebeske visine? 
    Ti vjetre ukroti, tihoću učini 
       po tvojoj dobroti, Bože moj jedini! 
 [98] 
    BOG JE PRAVA ISTINA 
   
 O nesvijesne i mahnite 
       ljudcke svijesti sasma u sebi, 
       ke znat i umjet sve scijenite 
       što je pod nebom i na nebi, 
   
 opaka ti je vaša vjera 
       kom se razum vaš ponosi, 
       kriva ti je vaša mjera 
       a nepravi svi razlozi! 
   
 Vi držite temeljito 
       da nije čuda na sem svijeti 
       koje može bit skrovito 
       vašem znan'ju i pameti. 
   
 A ne znate, slabe i trudne, 
       da ste većma negli oči 
       noćne ptice u poludne 
       suproć suncu od istoči. 
   
 I da raznat što je istina 
       po ćućen'ju laživomu 
       nije dano, neg s visina 
       objavljena kad je komu. 
   
 Prava istina zgar dohodi, 
       pravo je dobro pri Višnjemu, 
       inuda se ne nahodi 
       pravi razum neg pri njemu. 
   
 Za česa ti je, svijesti ohola, 
       gledat zvijezde s polunoći 
       i nebeska pazit kola 
       za gonetat što ima doći 
   
 kada ne znaš nad zvijezdami 
       da je Stvoritelj mnoge vlasti, 
       a da ti je pod nogami 
       jama vječne od propasti? 
   
 Za česa li je iskat tebi 
       uzrok svemu kad ti nije 
       poznan Višnji zgara s nebi 
       svijeh uzroka uzrok ki je? 
   
 Čemu ti je kripos znati 
       u kamen'ju, riječi i travi 
       kad ne umiješ izvidati 
       tvoju dušu zle nezdravi? 
   
 Umjetonstvo čemu t' li će 
       mjere od zemlje i nebesa 
       kad ti grobu dosta biće 
       četr lakta za telesa? 
   
 Ah, čijem se oholite, 
       ljudcka znan'ja i mudrosti? 
       Ime uprav dostojite 
       prid Višnjime od ludosti! 
   
 Viđ'te kô ste zabliještene, 
       slijepe, slabe i nejake 
       ako nijeste prosvijetljene 
       od nebeske zgara zrake! 
   
 Spoznajte se kô zahodi 
       od pravoga svaka druma 
       ka s razlogom samo hodi 
       umrloga od razuma. 
   
 A da znan'je pravo izvira 
       više kraja svijeh od svita, 
       gdi vid ljudcki ne dopira 
       i gdi razbor ne dohita 
 [99] 
    OD PRAVOGA STRAVLJENE DUŠE PUTA 
   
 Višnji pastijer tankijem prutom 
       kroti ovčicu duše moje 
       i vodi je pravijem putom 
       od prisvete volje svoje. 
   
 Ona pušta drume prave 
       i od milosti slatke paše, 
       a od grijeha gorke trave 
       pase piće za najdraže. 
   
 Ravnijem poljem on je vodi, 
       na hridi se ona obrće; 
       on je zgoni k bistroj vodi, 
       k mutnoj lokvi ona svrće. 
   
 Na mirne je staje nudi, 
       ona tijekom bježi hrlo 
       da zajazi glad prihudi 
       i pakljenom vuku grlo. 
   
 O ovčice sasma prika, 
       kuda si se odpravila? 
       Čuj glas ki te zove i vika 
       od pastijera tvoga mila. 
   
 Dođi, dođi na tvoj dio 
       obilnosti ke t' namijeni 
       i ke ti je pripravio 
       od vijek vijeka tvoj ljubljeni. 
   
 Višnji Bože vjekoviti, 
       čemu želju tuj goruću 
       imaš samo za shraniti 
       ovu dušu pobjeguću? 
   
 Čijem je bila odlučena, 
       zašto li je ti odredi 
       da kajan'jem sahranjena 
       bude kad te još uvrijedi? 
   
 Ne išti, slaba moja svijesti, 
       toj otajstvo veliko je, 
       i, ako se nećeš smesti, 
       reci: ovako Bog htio je. 
 [100] 
    BOJ ŽIVOTA LJUDSKOGA 
   
 Ko godi je prvi bio 
       ki iznađe slikovati 
       ljudcki život bojnoj rati, 
       vele znô je i umio. 
   
 U boju je množ privara 
       i zaprijeka i zasjeda, 
       a svak pozna i svak gleda 
       kako ovi život vara. 
   
 Čas pokoja nije ni mira, 
       sveđ je u boju odor hudi: 
       kad se rađa, čovjek trudi, 
       kada žive, kad umira. 
   
 Množ viteza i množ sluga 
       boj neskladni često gubi, 
       a dug život naš pogubi 
       oca, sina, kuma i druga. 
   
 Od vojske se vojska straši 
       i u svako preda doba, 
       a svijet i put i hudoba 
       neprijatelji sveđ su naši. 
   
 U bjen'ju se sprva čuje 
       bubanj, trublja, svijetli sve se, 
       stijeg i perje prostire se, 
       nu sve s krvim pak svršuje. 
   
 U životu perja prše 
       i stjegovi tašte časti, 
       bubnji buče oholasti, 
       nu sve to smrt u grob svrže. 
   
 Od razmirja krvavoga 
       kada i koja svrha biće, 
       a tko kada doživiće, 
       nitko ne zna izvan Boga. 
   
 Vojevan'ju i zavadi 
       opće često nasliditi, 
       za umrle poraziti, 
       kuge udesne i zli gladi. 
   
 A naš život često druže 
       i š njim zajedno opće doći 
       zlobe, grijesi i nemoći 
       i od tijela i od duše. 
   
 Tijem je istina da se bije 
       ko god žive na sem svijeti, 
       er vojevat i živjeti 
       nije stvari priličnije. 
 [101] 
    SVEMOGUJSTVO BOŽJE 
   
 Svemogući višnji Bože, 
       tko je, da ima sto jezika, 
       da ispuno izrijet može 
       Tva otajstva do vik vika? 
   
 Nije znan'ja, nije svijesti, 
       nije razuma ni pameti 
       ka se neće ončas smesti 
       hteći Tebe razumjeti. 
   
 Prije stvoren'ja zemlje i nebi 
       u početak da si bio, 
       i da uzdrža sebe u sebi, 
       tko bi ovo dohitio? 
   
 Da pri Tebi riječ bila je 
       Sin i razum moći Tvoje, 
       Duh-dobrota s vami da je 
       sve jedan Bog u ovo troje? 
   
 Da otac, sebe razumjeći, 
       rađa od sebe sina svoga, 
       da ishodi od njih treći, 
       svi tri hipa sobstva istoga? 
   
 Da Otac, i Sin, i Duh Sveti 
       svaki Bog je, svi Bog jedan, 
       vjekuvječni, nepočeti, 
       svrhe i mjere ne ima nijedan? 
   
 Tko je taj ki se smije uspeti 
       vrhu zvijezda i nebesa, 
       da umije cijelo spovidjeti 
       ova otajstva i čudesa? 
   
 Da Sin, kada dođe brime, 
       ne pusteći bitje od Boga, 
       uze narav, put i ime 
       od čovjeka umrloga? 
 Svu neizmjernos da je zbio 
       djevičanske sred utrobe 
       i da je sebe podnizio 
       za uzvisit svoje robe? 
   
 Da ga je Djeva porodila, 
       ku on stvori, i da nije 
       djevstva svoga izgubila, 
       neg bi djeva kako i prije? 
   
 Ter ko u vječnom porođen'ju 
       bez majke ga otac rodi, 
       bremenitom u rođen'ju 
       bez oca ga majka plodi. 
   
 Da on grijehe platio je 
       ki ima Božju svu dobrotu, 
       i na križu da umro je 
       po kom sva su u životu. 
   
 Ter da je oni propet bio 
       s dva lupeža, jaoh, bez časti 
       ki, budući sva stvorio, 
       ne ima česa ni ukrasti. 
   
 Čovječanstvo da je trpjelo, 
       a božanstvo paka da je 
       uskrsnulo svoje tijelo 
       mrtvo, a Boga živoga je. 
   
 Ter on isti u svôj puti 
       ki uze naše sve nemoći 
       da bi moćan uskrsnuti 
       sebe istoga svojom moći. 
   
 Tko će smislit i izrijeti 
       što li ganu tebe Boga 
       ova činit i podnijeti 
       za čovjeka neharnoga? 
   
 Moja pjesni, ustavi se, 
       ne naprijeda, već pristani, 
       otajstima pokloni se, 
       pače zemlji nica pani! 
   
 Božja djela za mjeriti 
       svijes je umrla kratka mjera, 
       tim dovrši razložiti 
       veleć: Božji dar je - vjera. 
 [102] 
    ZAZVAN'JE GREŠNIKA 
   
 O grešniče, ustavi se! 
       Kud strmoglav srneš tako? 
       Znaš da dobrijem raj hrani se, 
       a prokletijem i zlijem pako. 
   
 Znaš da pravda Božija stiže, 
       nitko joj se ne ukrade, 
       brza, lakša, pozna odviše, 
       teška vrhu krivca pade. 
   
 Pravdu Božiju svjedoče ti 
       nebeskoga kori dvora 
       kijeh uvijeke htje proždrijeti 
       pakljenoga jaz ponora. 
   
 Ter anđeli satvoreni, 
       taka pravda bi vrh zlobe, 
       biše učas obraćeni 
       u najgrđe u hudobe. 
   
 Nu s pametim niže sidi 
       i u zemaljski raj stani se 
       neka oko tvoje vidi 
       da i tu pravda nahodi se. 
   
 Gledaj stare roditelje 
       za neposluh, jaoh, prognane 
       iz vesel'ja u dresel'je 
       i u ove plačne strane. 
   
 I ne samo taj grijeh prvi 
       njih osmrti i poboli, 
       vrh natražja svega i krvi 
       istočna se zloba proli. 
   
 Nu ako ti sad jes milo 
       nebo i raj ostaviti 
       tere što se dogodilo 
       hoć na zemlji razmisliti, 
   
 općen potop kaže tebi, 
       kijem se straše svi narodi, 
       da sveđ pravda bi na nebi 
       ka svačiju moć nadhodi. 
   
 Sveto pismo naše vjere 
       izgleda ti množ donosi 
       kô oganj pali, zemlja ždere, 
       kuga i glad i boj kosi. 
   
 Nu ako hoć ti tegotu 
       znat pravedne Božije ruke, 
       sidi mislim u životu 
       u pakljene doli muke, 
   
 neka daj ti tuj spovijedu 
       osuđeni kako gore, 
       er ja gubim već besjedu, 
       jezik naprijed moj ne more. 
   
 Otvori oči od pameti, 
       ljudcko srce sasma opako, 
       pravdu Božiju svjedoče ti 
       nebo i raj, zemlja i pako. 
 [103] 
    POMRČAN'JE DANA I PAK RASVANUĆE 
    NA 17 DEČEMBRA 1631. 
   
 Evo dan viđeni, vjerovat ko će moć, 
       strašiv se promijeni u mrklu crnu noć. 
    Nu sunce svjetlije s otara kad sinu, 
       bijeli dan donije, crna noć poginu. 
    Tvoja su čuda ova, Bože moj, tvom vlasti 
       ti svjetlos osnova, ti tmaste propasti. 
    Početak stvoren'ju stavi tva zapovijed 
       i starom smeten'ju tvoja riječ poda red. 
    Sva stvori tvoja moć, ruka su tvojijeh djela: 
       sunce, dan, mjesec, noć i dzora pribijela. 
 [104] 
    MILOSRDJE BOŽJE 
   
 Zgradit vas svijet vrh ničesa, 
       zemlju cvijetjem nakititi, 
       nebo zvijezdam uresiti - 
       velika su toj čudesa. 
   
 Da sva laka gori vise, 
       teška strme, dat red moru, 
       mjeru i zakon svemu stvoru, 
       da sva o svom tegu vise - 
   
 djela su ovo od tve ruke, 
       i na oblas tvoju mnogu 
       lasna biše tebi Bogu, 
       ne bi t' u njih nijedne muke. 
   
 Ma bit rođen i umoren 
       za stvoren'je griješno svoje, 
       čudo od čuda drugo ovo je, 
       negli što bi svijet satvoren. 
   
 Nu još veće nahodi se 
       tve ljubavi čudno djelo 
       što ti poda tvoje tijelo 
       da njim čovjek ushrani se. 
   
 Ovo je djelo veće od scjene, 
       a daleko mimohodi 
       što svijet stvori, što se rodi 
       i što umrije ti za mene. 
   
 Moj jeziče, već se ustavi, 
       samo u srcu i u duhu, 
       pokloneć se rajskom kruhu, 
       reci: ti si moj Bog pravi! 
 [105] 
   
 Jasnijeh zvijezda od nebesa 
       draga svjetlos nam ne siva 
       kad ih crni oblak skriva, 
       neg ostanu bez uresa. 
   
 More i voda zamućena 
       mučno svoje dno ukaže, 
       a cklo gnusno oku laže, 
       sve se proza nj vidi sjena. 
   
 Iskorijepi i obori 
       od vjetara plaha sila 
       hras žestoki i pun žila 
       ke mu izvrati k nebu gori. 
   
 Tim ko pravdu i istinu 
       razabrati pomno žudi, 
       svijeh obsjena pamet bljudi 
       ke opače na krivinu. 
   
 Strah odreni i ufan'je, 
       boles, rados ti najpreče 
       s čiste svijesti nadaleče 
       ako ć cijelo imat znan'je. 
   
 S ovijeh svijesti vid oslijepi, 
       s ovijeh razbor oblači se, 
       s ovijeh pamet zamuti se, 
       s ovijeh sud se izkorijepi. 
 [106] 
    VRH SVETE PELENICE 
   
 O prisveta pelenice [8] , 
       koja primi milo i blago 
       Jezusovo tijelo nago 
       kad se rodi od Djevice! 
   
 Vrh nebesa ti bi tkana, 
       dostojna si pokli bila 
       sred tvojega vrućit krila 
       Božje čedo s rajskijeh strana. 
   
 Tere sama ti obkruži 
       koga obkružit (ah, čudesa!) 
       vijek ne mogu sva nebesa, 
       raj i pako komu služi. 
   
 Sred oštroga platna tvoga 
       svoje pristol'je Višnji slimi, 
       tijem ti u slavno ruho primi 
       svemoguća slavna Boga. 
   
 Nitko da se već ne boji 
       vidjet, ko prije, Boga ognjena, 
       evo je zavit sred pelena, 
       evo u njih povit stoji. 
   
 Evo zebe, evo stine, 
       o peleno, prem priprosta, 
       momu Bogu nijesi dosta 
       da od zime zlo ne gine! 
   
 Ali volak eto haje 
       svoga Boga da pogrije, 
       da djetešcu zima nije, 
       u jaslijeh ga er poznaje. 
   
 A i Djeva, Majka draga, 
       usred prsi plodna krila 
       svoga sinka ljubka i mila 
       zgrlila je pomna i blaga. 
   
 Tere biješe skladna izmjena 
       za vrućiti put prisvetu 
       malahnomu tom djetetu: 
       majka, volak i pelena. 
   
 Oni ga su zavrućili 
       i najdraže i najjače 
       da ne cvili, da ne plače, 
       sinak slatki, porod mili. 
   
 Moj jeziče, htjej pristati! 
       Slavu od svete pelenice 
       s njegovan'jem od Djevice 
       ti ne umiješ pripijevati. 
   
 Anđeoskoga za jezika 
       ovaka se pjesan prosi, 
       ti visoko uzišo si, 
       smionos je tva velika. 
 [107] 
    MIHAJLU ARKANĐELU 
   
 Slavni Mihajle Arkanđele [9] , 
       prvi Božji dvoranine, 
       rajske slave privesele 
       plemeniti građanine! 
   
 Ti poklisar jesi od mira, 
       i kad ovi svijet pohodiš, 
       rat se i boj s svijeta otira, 
       ti mu srećni mir donosiš. 
   
 Ti, ti slavu božanstvenu 
       trubljom glasiš i pripijevaš 
       i kadilu u zlaćenu 
       tamjan goruć prikaživaš. 
   
 Ti od vijeća Trojstva Sveta 
       potajnik si verni i znani, 
       i naredba i odvjeta 
       izvršitelj izabrani. 
   
 Ti u nebeskom svijetlom dvoru, 
       di je kram Božji i pristolje, 
       paklu, zemlji, nebu goru 
       navještivaš Božje volje. 
   
 Ti viteškijem kopjem rinu, 
       o hrabreni vojevoda, 
       s neba djavla u dubinu, 
       a Višnjemu dobit poda. 
   
 Ti iz usta zmaja ognjena 
       grabiš za broj rajskijeh kora 
       svaku dušu određena 
       za višnjega ka je zbora. 
   
 Ti u plijenu i u boju, 
       i kad strašni sud uzbude, 
       brani i štiti dušu moju 
       da se shrani i sabljude. 
 [108] 
    DOMINE, NE IN FURORE 
    TUO ARGUAS ME [10] 
   
 Nemoj, slatki Gospodine, 
       u gnjivu me tvom karati, 
       ni mê zloće i krivine 
       u rasrdžbi pedepsati. 
   
 Imaj milos vrhu mene 
       er sam tužan bolan dosti: 
       ozdravi me er smetene 
       sve su trudne moje kosti. 
   
 I mâ duša zamućena 
       u sebi je sasma odveće, 
       nu moć tvoja božanstvena 
       dokli, dokli srdit se će? 
   
 Obrani me, Bože istini, 
       jaoh, i otmi dušu moju, 
       spasena me ter učini 
       za neizmjernu milos tvoju. 
   
 Jer u smrti vječnoj nije 
       tko se od tebe spomenuće, 
       a u paklu duh koji je 
       ki spovijedat vlas tvoju će? 
   
 Trudih s mojijem uzdasima, 
       po sve noći odar praću, 
       mojijem suzam, vaj, groznima 
       mû postelju oblijevaću. 
   
 S gnjiva se je zamutio 
       vid i oko plačno moje, 
       ter sam tužan ostario 
       s neprijateljim mojijem stoje. 
   
 Svi od mene dijelite se 
       ki tvorite sagriješen'ja 
       er Bog uho svê prinese 
       na glas moga procviljen'ja. 
   
 Moj Gospodin pomno dosti 
       mû molitvu uslišio je, 
       moj Gospodin pun milosti 
       moju molbu primio je. 
   
 Ah, smeli se i sramili 
       svi zlo meni koji žele, 
       vratili se i stidili 
       crljeneć se brzo vele. 
   
 Ocu, Sinu, Duhu Svetu 
       slava, hvala, čas jednaka 
       u početku nepočetu 
       ko bi sad, sveđ i u vik paka. 
 [109] 
    DE PROFUNDIS CLAMAVI 
    AD TE, DOMINE [11] 
   
 Iz ponora od dubine, 
       Gospodine, vapih tebi, 
       ti usliši, Gospodine, 
       moj glas tužni zgara s nebi. 
   
 Ter neka bi razumile 
       milostive uši tvoje 
       plačne glase, jadne cvile 
       od snižene molbe moje. 
   
 Ako budeš razgledati 
       na nepravde svekolike, 
       tko je taj ki se odrvati, 
       Gospodine, moć će u vike? 
   
 Jer spasen'ja pomoć moga 
       samo, Višnji, jes pri tebi, 
       i zakona cjeća tvoga 
       ja se uzdah, Bože s nebi. 
   
 Mâ se duša uzdržala 
       u riječ Božju er je istina, 
       moja se je duša uzdala 
       u blagoga Gospodina. 
   
 Od jutarnje straže rane 
       do smrknute crne noći 
       u Boga će sve obrane 
       Izrael ufat i pomoći. 
   
 Jere vazda polak Boga 
       milosrdje veliko je, 
       i pri njemu za sužnoga 
       odkupljen'je obilno je. 
   
 I njegova veličina 
       Izrael će odkupiti 
       od svijeh grijeha i krivina 
       da slobodan bude biti. 
   
 Ocu, Sinu, Duhu Svetu 
       slava, hvala, čâs jednaka, 
       u početku nepočetu 
       kô bi sad, sveđ, u vik paka. 
 [110] 
    MISERERE MEI, DEUS 
   
 Smili mi se, Bože, smili 
       po velikoj tvoj milosti 
       i po mnoštvu, Bože mili, 
       smilovan'ja, Bože, prosti. 
   
 I napuno operi me 
       od nepravde moje prike, 
       i od grijeha očisti me 
       cjeć milosti tve velike. 
   
 Er ja poznam zloće moje, 
       bezakon'je i krivine, 
       prid očima sveđ mi stoje 
       moji grijesi, Gospodine. 
   
 Tebi samu, Bože, skrivih 
       i zlo učinih prid tobome, 
       nu mi prosti, ter ćeš krivih 
       opravdati riječi tvome. 
   
 Evo ja bih još u zlobi 
       prije neg vidjeh dana bijela, 
       i u grijesijeh u utrobi 
       majka je mene mâ začela. 
   
 Evo ere po sva lita 
       ti istinu ljubio si, 
       otajna mi i skrovita 
       tve mudrosti ukazo si. 
   
 Sipantom ćeš me okropiti 
       i čis biću, Gospodine, 
       umit me ćeš, bio ću iziti 
       nad snijegome od planine. 
   
 Ćućen'ju ćeš momu dati 
       sva vesel'ja i radosti, 
       ter će rado uzigrati 
       ponižene moje kosti. 
 Odkloni obraz vedri i sveti 
       od krivine mê velike, 
       pače smrsi, pače smeti 
       zlobe moje svekolike. 
   
 Čisto srce i pravedno 
       stvor' mi, Bože moj ljubljeni, 
       i duh pravi š njim ujedno 
       u utrobah ponov' meni. 
   
 Ne vrz' me isprid lica tvoga 
       tva moć, Bože, privelika, 
       i Duha mi Prisvetoga 
       nemoj uzet do vik vika. 
   
 Vrat' mi od zdravlja, Bože mili, 
       sve radosti mê žuđene, 
       i utvrdi i udili 
       poglavitijem duhom mene. 
   
 Naučiću put tvoj sveti 
       zle po njemu ki hodiće, 
       i grešnici i prokleti 
       k tebi se opet obratiće. 
   
 Harni Bože, slobodi me, 
       od spasen'ja moga, Bože, 
       da moj jezik po sve vrime 
       pravdu tvoju slavit može. 
   
 Otvorićeš usne moje 
       da ja budem govoriti, 
       i mê usti slave tvoje 
       pripijevaće po svem sviti. 
   
 Jer kad bi ti drago bilo 
       da ti budem prikazati, 
       prikazo bih, ali milo 
       prikazan'ja neć primati. 
   
 Posvetilište obljubljeno 
       Bogu je duša ka grijeh cvili, 
       srce priklono i skrušeno 
       neć pogrdit, Bože mili. 
   
 Tim dobrostiv s nam se smiri 
       i Sionu već smili se 
       neka opeta s bijelijem miri 
       Jeruzalem sagradi se. 
   
 Tad ti od pravde posvetiće 
       svetilište i množ dara, 
       nedorasle tad junčiće 
       staviti će više otara. 
   
 Ocu, Sinu i Duhu Svetu 
       slava, hvala, čâs jednaka 
       u početku nepočetu 
       ko bi, sad, sveđ, u vik paka. 
 [111] 
   
 Trojstvo, Djeva i dva Ivana [12] , 
       Dubrovniče, tebi su odi 
       vječna straža, slatka obrana; 
       ne ima' straha tvoj slobodi! 
 
 
 Rječnik 
 ali  - ili 
 aliti  - ili 
 bezakon'je  - povreda 
 bio  - bijel 
 bljusti  (prez.  bljudem ) - čuvati, nadzirati 
 boliti se  - kajati se 
 boljezan  - bolest 
 brijeme  - vrijeme 
 brime  - vrijeme 
 bržek  - valjda, vjerojatno, radije 
 bus  - grm 
 captiti  - cvjetati 
 captjeti  - cvjetati 
 cijeniti  - misliti, držati, smatrati 
 cjeć(a)  - zbog 
 cklo  - staklo 
 ckniti  - kasniti 
 crngarast  - crnomanjast, tamnoputan 
 ctiti  - cvjetati 
 ctjeti  - cvjetati 
 cvil  - plač, cviljenje 
 čelozob  - pčelozob, ptica koja jede pčele 
 čemer  - otrov 
 čemeran  - otrovan 
 čemin  - jasmin 
 čes  - sudbina 
 česarica  - carica 
 čim  - budući da; kad 
 činiti  - zapovjediti 
 ćudina  - prijeka ćud 
 daj  - bar 
 danu  - ali, no 
 davoriti  - pjevati junačke pjesme 
 daž(d)  - kiša 
 dažditi  - kišiti 
 dikla  - djevojka 
 diklica  - djevojčica 
 dipli  - dvojnice (glazbeni instrument) 
 dobiti  - pobijediti, nadmašiti 
 dobitnik  - pobjednik 
 dočas  - začas 
 dohititi  - shvatiti 
 dokoli  - dokle 
 domoriti  - dojaditi, dodijati 
 doprhati  - doletjeti 
 dosle  - dosad 
 drača  - trnje 
 drijevo  - lađa 
 drnjkav  - sitničav, dosadan, čangrizav 
 drobahan  - droban, sitan 
 družiti  - pratiti 
 dunuti  - gasiti 
 dvoriti  - služiti, ugađati 
 dzora  - zora 
 er(e)  - jer; da 
 ganuti  - pokrenuti 
 gnjila  - glina, zemlja 
 godina  - vrijeme, vremenske prilike 
 godište  - godina 
 gonetati  - pogađati 
 gonetka  - zagonetka 
 grabša  - grabež, otimačina 
 grub  - ružan 
 grubiti  - naruživati 
 gusa  - gusar, neprijatelj 
 gusiti  - gusariti 
 harač  (tur.) - danak, porez 
 harba  (tur.) - kratko koplje, helebarda 
 hitati  - hvatati 
 hitrina  - vještina, lukavost 
 hraniti  - čuvati 
 hrlo  - brzo 
 hvoja  - grana 
 indje  - drugdje; drugamo 
 inuda, inudi  - drugdje 
 ispuno  - potpuno 
 istino  - istinito 
 istoč  - istok 
 ištom  - tek 
 izdvora  - izvana 
 izeti  - uzeti 
 izgled  - primjer, uzor 
 izkorijepiti  - iskorijeniti, uništiti 
 izrijeti  - izreći 
 izvan  - osim 
 izvidati  - izliječiti 
 jed  - ljutina; otrov 
 jeda  - kako, da; zar 
 jej  - ćuk 
 jestojska  - jelo, hrana 
 ka  - koja 
 kami  - kamen 
 karljiv  - svadljiv 
 kladenac  - studenac, zdenac 
 knjiga  - pismo 
 kô  - kao, kako; kad 
 koli  - koliko 
 koljepčica  - kolijevčica 
 kon  - kod 
 kopniti  - nestajati 
 korablja  - lađa 
 korijepiti  - korijeniti, iskorijeniti, iščupati 
 koštrava  - korov 
 kram  - hram, svetište 
 krijes  - vrsta cvrčka 
 kriješa  - trešnja 
 krivina  - krivnja 
 kroz  - zbog 
 kuf  (tal.) - labud 
 lačan  - gladan 
 las(t)  - slast, lagodnost 
 lasno  - lako 
 laziti  - puzati 
 letušti  - leteći, koji leti 
 lijer  (grč.) - ljiljan 
 lijes  - šuma 
 lir  (grč.) - ljiljan 
 lito  - godina 
 ljepir  - leptir 
 ljepos(t)  - ljepota 
 ljut  - litica, stijena 
 ljuven  - ljubavni 
 ljuvezan  - ljubav 
 mâ  - moja 
 mao  - malen 
 meu  - među, između 
 mir  - zid 
 mito  - plaća, nagrada 
 mješte  - mjesto 
 mnokrat  - mnogo puta, često 
 množ  - mnoštvo 
 mraka  - tama, mrak 
 múka  - brašno 
 nadhoditi  - nadilaziti, nadmašivati 
 nadvor  - vani; van 
 nalip  - otrov 
 naprašit  - naprasit, silovit, nagao 
 naprava  - ukras 
 neharan  - nezahvalan 
 nemio  - nemilosrdan, okrutan 
 nemoć  - bolest 
 neredno  - bez reda, neugodno, okrutno 
 nescjena  - nečast, sramota 
 nezdrav  (gen.  nezdravi ) - bolest 
 nozdra  - nozdrva 
 obdražati  - postati drag 
 obeseliti  - razveseliti 
 obično  - ugodno 
 objačiti  - ojačati 
 oblas  - vlast 
 obljubiti  - zavoljeti 
 obraniti  - izraniti, pozlijediti 
 obrati  - odabrati 
 obratiti  - okrenuti 
 obršiti  - zahvatiti vrh, zavladati, ovladati 
 odar  - krevet, ležaj 
 odhoditi  - odlaziti 
 odi  - ovdje 
 odiliti se  - rastati se 
 odjesti se  - odjenuti se 
 odmjena  - zamjena 
 odor  - plijen 
 ogled  - primjer; ogledalo, zrcalo 
 ogrljaj  - ogrlica 
 ohajati se  - okaniti se 
 okoliti  - ogrliti 
 ončas  - odmah; onda 
 oni  - oni; onaj 
 općina  - družba 
 općiti  - običavati 
 ošlji  - magareći 
 otar  - oltar, žrtvenik 
 paka  - opet, nanovo 
 pedepsati  - kažnjavati 
 peti  ( poju, pojem ) - pjevati 
 pića  - hrana 
 pitje  - piće 
 pjenez  - novac 
 plaho  - silovito 
 plav  - lađa 
 pobluditi  - pomaziti 
 podhibnik  - himbenik, pokvarenjak 
 podobati se  - pristojati se 
 pohrana  - ušteda 
 pojaviti  - okrijepiti 
 pojem  - v.  peti 
 pokli  - budući da 
 pokojiti se  - smiriti se 
 pokonji  - posljednji 
 polača  - palača 
 poludne  - podne 
 poluvjerstvo  - krivovjerstvo, hereza, luteranstvo 
 pomiliti  - pomilovati 
 posvetilište  - žrtva 
 pot  - znoj 
 potajnik  - tajnik 
 potežiti   se  - pohrliti, požuriti, pospješiti 
 povrći  - pobacati 
 pozor  - pogled 
 požuditi  - poželjeti 
 praviti  - ispravljati 
 prem  - upravo, baš 
 prihoditi  - dolaziti 
 prikazan  - utvara, strašilo 
 priličan  - sličan, nalik 
 prilika  - slika, pojava; kip 
 primaljetje  - proljeće 
 pripaša  - paša 
 pripeti  - staviti 
 prireći  - proreći 
 prisihati  ( prisišu ) - presahnjivati, sahnuti, venuti 
 pristati  - prestati 
 priti  - prići; doći 
 privrći  - promijeniti 
 prižeti  - pomusti 
 prliti  - pržiti 
 proz  - kroz 
 prozorje  - praskozorje 
 pučina (danja)  - sredina dana 
 put  - put; tijelo; koža, put 
 ranjati  - ranjavati 
 rasrčiti  - rasrditi 
 razbluda  - raskoš, uživanje 
 razlog  - razum 
 razmirje  - nemir, uznemirenost 
 razok  - nepravilan 
 rijeti  - reći 
 riti  - reći 
 rusa  (tal.) - ruža 
 sabljuditi  - sačuvati 
 sadružiti  - spojiti 
 sahraniti se  - spasiti se 
 saj  - ovaj 
 satvoriti se  - pretvoriti se 
 savrućiti  - ugrijati 
 scijeniti  - misliti, smatrati, držati 
 scjena  - cijena, vrijednost 
 segaj  - ovoga 
 sharati  - uništiti; potrošiti 
 silvan  (lat.) - šumski duh 
 sipant  (lat.) - izop, mirisna biljka 
 sivati  - sijevati 
 skončan'je  - kraj 
 slavic  - slavuj 
 slavja  (gen.  slavje ) - slava 
 slikovati  - nalikovati 
 slimiti  - skinuti; spustiti 
 slovem  - v.  sluti 
 sluti  ( slovu ,  slovem ) - sloviti 
 smagnuti  - pržiti, sažizati 
 smeća  - smutnja, nered 
 smjenstvo  - smjelost, hrabrost 
 sniženo  - ponizno 
 sobstvo  - osoba 
 spjevalac  (vok.  spjevoče ), spjevalac, pjesnik, pjevač 
 srdan  - ljut, rasrđen 
 stasan  - visok 
 stavan  - stalan, postojan, čvrst 
 stinuti  - hladnjeti; gasiti se 
 stirati  - satirati, uništavati 
 stoka  - stečevina 
 stratiti  - izgubiti, potrošiti 
 straviti  - zatraviti, očarati 
 stražnik  - stražar, čuvar 
 stril  - strijela 
 striliti  - strijeljati 
 stupaj  - korak 
 sužan  - zasužnjen 
 svâ  - njegova 
 sveđ  - neprekidno, stalno 
 sveđer  - neprekidno, stalno 
 svevolja  - svojevolja, samovolja 
 svijem  - sasvim, potpuno 
 svim  - sasvim, potpuno 
 sviročica  - sviraljčica 
 sviroka  - sviraljka 
 svjet  - savjet, 
 svjetnik  - savjetnik 
 svoj  - njegov; njezin 
 š  - s; zbog 
 šip  - šiljak, oštrica 
 tač  - tako 
 tanac  - ples 
 tanačac  - ples 
 teg  - težački rad 
 tegota  - težina 
 templo  (lat.) - hram 
 ter  - te 
 težiti  - obrađivati zemlju 
 ti  - ti; taj 
 tja  - tamo 
 toj  - to 
 toli  - toliko 
 tot  - onda 
 trag  - pleme, narod 
 tratiti  - trošiti 
 trijebi  - treba 
 trijes  - grom 
 trkač  - tulac (za strelice) 
 troskot  - divlja trava, korov 
 tući se  - lutati, potucati se 
 tuj  - tu 
 ubjeći  - pobjeći 
 udjeljati  - izdupsti 
 uharačiti  - staviti pod harač 
 ukazati  - pokazati 
 ulište  - košnica 
 uljudan  - drag 
 umiljen  - ponizan 
 umjetonstvo  - poznavanje 
 umrli  - smrtan 
 ureda  - odmah 
 usiliti  - prisiliti 
 ustarati se  - ostarjeti 
 uzdar  - dar koji se daje kao uzvrat na dobiven dar 
 uzdivjačiti  - načiniti divljakom; postati divljak 
 uzeti  - htjeti 
 uziskati  ( uzištem ) - zaiskati, zatražiti 
 vaj  - jad 
 vâs  - sav 
 ve  - li, ded, daj, baš; riječca za isticanje 
 veće  - više 
 veriga  - ogrlica; lanac 
 vik  - ikad; uz negaciju: nikad 
 vil  - vila, djevojka 
 vir  - izvor 
 vjetric  - vjetar 
 vlas  - vlast 
 vodac  - vodič 
 vrh(u)  - iznad, ponad; o 
 vrijed  - ozljeda 
 vrl(i)  - zao, opak 
 vrlina  - zloća, okrutnost 
 vrućiti  - grijati 
 vuhovan  - varljiv, prijevaran 
 z  - s 
 zabiti  - zaboraviti 
 začinka  - pjesma 
 začinjati  - pjevati 
 zaći  - zalutati, sići s puta 
 zadaždjeti  - poškropiti 
 zagusiti  - početi otimati, grabiti (kao gusar) 
 zahod  - silaženje s puta 
 zahoditi  - skretati, silaziti s puta, lutati 
 zamani  - uzalud 
 zameran  - označen 
 zamiriti  - zapaziti, vidjeti 
 zapjeti  - zapjevati 
 zaprve  - isprva 
 zasve  - iako 
 zašto  - jer 
 zatočnik  - bojnik, borac, junak, vitez 
 zatraviti  - opčarati, opčiniti 
 zavijevati  - zavijati 
 zažeti  - zaklopiti, zatisnuti 
 zdržati  - sadržati; uzdržavati 
 zenuti  - pognati, prolistati 
 zgara  - odozgo 
 zimni  - zimski 
 zled  - zlo 
 zlostar  - staro čeljade, (zao) starac 
 znoj  - vrućina, žega 
 zô  - zao 
 želud  - žir 
 živsti  ( živem ) - živjeti 
 žuberiti  - pjevati (o pticama) 
 žvalo  - željezni dio uzde 
 
 
 Bilješka o autoru 
 Dživo Bunić Vučić 
 Dubrovnik, 1591 ili 1592. - Dubrovnik, 6. 3. 1658. 
   
 Dubrovački barokni pjesnik Dživo (Ivan) Bunić Vučić autor je jednog od najvrednijih petrarkističkih kanconijera u hrvatskoj književnosti: zbirke lirskih, ponajviše ljubavnih pjesama  Plandovanja . 
 Potječe iz ugledne i brojne vlasteoske obitelji, ali je vrlo mlad ostao bez roditelja. Školovao se u Dubrovniku, gdje mu je nastavnik bio C. Camilli, humanist i pjesnik, autor dopune Tassova  Oslobođena Jeruzalema.  Od 1611. godine član je Velikog vijeća, te nositelj različitih javnih službi. Bio je sudac, javni i privatni odvjetnik, providur, član carinarnice i dr. Nakon rane očeve smrti Bunić preuzima obiteljske poslove, te baveći se trgovinom stječe znatan imetak, dok svojim javnim djelovanjem stječe ugled kod sugrađana. O Bunićevom ugledu svjedoče i diplomatske misije na Levantu, u Hercegovini i Carigradu, koje su mu sugrađani povjeravali, kao i podatak da je pet puta bio biran za kneza Republike. 
 Bunić je autor religiozne poeme, odnosno spjeva  u tri cviljenja grešnice   Mandaljene pokornice  tiskanog u Veneciji ili Anconi 1630. godine. Bunićev  plač,  pisan u osmercima, a bogat baroknim  ornatusom , nastao je na tragu Gundulićevih  Suza sina razmetnoga  i Tansillovih  Suza Sv. Petra . 
 Drugo i najpoznatije Bunićevo djelo, zbirka  Plandovanja  sastavljena od 75 ljubavnih pjesama, 18 duhovnih pjesama, 8 nadgrobnica, 5 razgovora pastirskih, tri prepjeva psalama, jedne pohvalnice Dubrovniku i jedne pohvalnice Gundulićevoj  Arijadni , tiskana je u cijelosti tek 1971. godine. Porijeklo Bunićeve ljubavne lirike, koja prevladava u  Plandovanjima,  raznoliko je te uključuje biblijsku, anakreontsku, petrarkističku, postpetrarkističku i marinističku tradiciju, dok svojim duhovnim pjesmama, nadgrobnicama i pohvalnicama Bunić nasljeduje domaću žanrovsku tradiciju (Nalješković, Vetranović, Gundulić i dr.). 
 Nastavljajući motive bembističke poetike, nadograđuje ih poznavanjem djela G. Marina i G. Chiabrere. Tako u Bunićevoj lirici petrarkistička tematika postaje samo osnova za nadogradnju stila, koji se odlikuje gomilanjem pjesničkih figura, odnosno gradnjom složenih i brojnih metafora, metonimija, hiperbola, antiteza, antimetabola, apostrofa, poliptotona i paregmenona. Bunić nerijetko u svojim stihovima, često s ironijskim odmakom, parafrazira prethodnike, dovodeći tradicijom ustaljene motive u začudne odnose, koji obično dolaze do izražaja u njegovim domišljatim poantama. 
   
 
   
 Tekst  Plandovanja  donosimo u cijelosti, prema izdanjima: 
 
 Djela Dživa Bunića Vučića , prir. Milan Ratković, Stari pisci hrvatski knjiga 35, JAZU, Zagreb, 1971. 
 Dživo Bunić Vučić:  Djela,  prir. Dunja Fališevec, Stoljeća hrvatske književnosti, Matica hrvatska, Zagreb, 1995. 
 
 Pjesme 14 ( Ljubav draga mene stavi ), 40  Ostaj zbogom, dušo moja,  i 54  Lijepe vile i gizdave  u nekim se rukopisima pripisuju Stijepi Đurđeviću. Rječnik je priređen prema rječniku kojega je za ediciju  Pet stoljeća hrvatske književnosti  izradio Franjo Švelec, a za  Stoljeća hrvatske književnosti  dopunio Josip Vončina. 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Džive Bunića Vučića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-155-1 
 © 2013. Bulaja naklada d.o.o. 
 
 
 Bilješke 
 
 [1]   danja pučina  - sredina dana 
 
 
 [2]   vuhovni podhibnik  - metafora za zrcalo: varljivi pokvarenjak. 
 
 
 [3]   gora ledena  - santa leda;  gora ka gori  - vulkan 
 
 
 [4]  U pjesmi se opisuje prskanje pjesnika i drage, vjerojatno na nekoj fontani:  ona mi opet biser vraća  - pregršt vode iz ruku drage;  biser  je metafora za vodu u ruci drage;  vodena mâ jabuka  - metafora za pregršt vode u ruci dragog, pjesnika. 
 
 
 [5]   Elena  - Helena, najljepša od svih smrtnih žena, žena spartanskoga kralja Menelaja, u koju se zaljubio sin trojanskog kralja Prijama - Paris ( Parid ), te je s njim pobjegla u Troju, što je bio uzrok trojanskog rata. 
 
 
 [6]  Pjesma je pohvalnica Gundulićevoj melodrami  Arijadna  te je zajedno s njom i tiskana. 
 
 
 [7]   Arijadna  - kći kretskoga kralja Minosa, koja je uz pomoć klupka konca spasila junaka Tezeja iz labirinta čudovišta Minotaura; Tezejevu i Arijadninu namjeru da se ožene osujetio je bog Dioniz (Bakho) jer se on sam želio oženiti Arijadnom. Arijadna je s Dionizom živjela u nesretnom braku, tugujući za Tezejem. Nad njezinom se nesrećom i patnjom sažalila božica Artemida i usmrtila je strijelom. Bogovi su je prenijeli na nebo i odredili joj mjesto blizu zviježđa Zmije ( da joj u dar neumrli / usred neba zvijezda krunu ). 
 
 
 [8]   pelenica, prisveta  - pelena u koju je Bogorodica povila Isusa. Relikvija presvete pelenice čuva se u dubrovačkoj katedrali. 
 
 
 [9]   Mihajlo arkanđel  - sveti Mihovil, Mihael, arkanđeo, "vojskovođa vojske nebeske" vođa je i pobjednik u borbi protiv pobunjenih anđela; voditelj blaženih duša u raj, vagatelj duša na Posljednjem sudu. Branitelj je apokaliptične Žene i pobjednik sedmoglavog apokaliptičnog Zmaja. Ikonografski se na Zapadu prikazuje kao krilati anđeo, odjeven u tuniku, s plamenim mačem ili kopljem u ruci ili u vojničkoj opremi, u oklopu, kacigi, sa štitom i kopljem. 
 
 
 [10]  Ova pjesma i dvije sljedeće prepjevi su psalama: 6; 130 (129); 51 (50). 
 
 
 [11]  Početak pogrebnog psalma: Iz dubine vapio sam k tebi, Gospode 
 
 
 [12]  Stihovi se najvjerojatnije odnose na četiri crkve, posvećene sv. Trojstvu, Gospi i dvije Sv. Ivanu, koje su se u II. polovici XVII. st. nalazile u Janjini na Pelješcu, gdje je Bunić - kao što tvrde književni povjesničari - pisao svoju liriku. 
 
 
 