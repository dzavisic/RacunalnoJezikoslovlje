
 
 Pjesni 
 Nikola Dimitrović 
   
 Pričice izete iz Svetoga pisma i filozofa  (izbor) 
   
 Razlike pjesni duhovne  (izbor) 
   
 Sedam psalam pokornijeh kralja Davida 
   
 Knjige Nikole Jere Dimitrovića Nikoli Nale 
 
 
 Sadržaj 
 PRIČICE IZETE IZ SVETOGA PISMA I FILOZOFA (izbor) 
 RAZLIKE PJESNI DUHOVNE 
 SEDAM PSALAM POKORNIJEH kralja Davida 
 KNJIGE NIKOLE JERE DIMITROVIĆA NIKOLI NALE. 
 NADGROBNICA Nikoli Dimitroviću složena po D. Mavru Čavčiću. 
   
 Bilješke 
 Rječnik 
 Bilješka o autoru 
 Impressum 
 
 
 PRIČICE IZETE IZ SVETOGA 
    PISMA I FILOZOFA (izbor) 
 12. 
   
 Tko nejma, boli se; tko je imal, još veće, 
    kada pak vidi se u rukah nesreće... 
   
   
 19. 
   
 Othode godine i vrijeme utječe 
    jak voda niz stine, s vrh brda kâ teče. 
    Lahša stvar neka znaš za uteć nigdir nî, 
    koliko život naš, putuje kî sve dni. 
   
   
 20. 
   
 Bolje je svakomu čovjeku umrijeti, 
    na svijetu ovomu neg tužno živjeti. 
   
   
 21. 
   
 Nije rados na svijeti, ni biti vijek more, 
    ku vrijeme skratiti i satrt ne more. 
   
   
 22. 
   
 Nije veće žalosti, živ čovjek ku ćuti, 
    negoli iz radosti u tugu panuti. 
   
   
 24. 
   
 Može se velika nemilos zvat i rit, 
    uboga čovika znojem htjet bogat bit. 
   
   
 28. 
   
 Daj što ć' dat veselo, ako ć' da dobro daš; 
    ne poniz' tve čelo, jak silom da davaš. 
    Jer veće u scijeni dobra riječ neg dar jes, 
    a u njoj breme nî, nit za nju gre pjenez. 
   
   
 37. 
   
 Brat brata uboga neće sad da ljubi, 
    jer ubog svakoga prijatelja izgubi. 
    Ako kâ privara ubogu zgodi se, 
    svaki ga pokara, i njemu čudi se. 
    Ubog kad reče što, čut ga se ne čine, 
    i družbu za ništo njegovu ne scine. 
    Bogat kad i lude besjede govori, 
    slišat ih svak bude, smjerno ih svak zori. 
    Ako bi bil mahnit, ištom da bogat jes, 
    cijenjen će mudar bit - toj čini sad pjenez. 
   
   
 40. 
   
 Ubog kad ne žudi, bogat se može rit, 
    a ubog kî žudi, ubog će i umrit. 
   
   
 41. 
   
 Bogatstvo nije pjenez, kî čini sve smeće, 
    nu dobra volja jes bogatstvo najveće. 
   
   
 44. 
   
 Lakomos početak oda svijeh zala jes, 
    i tko ju slijedi, svak prihudu slijedi čes. 
    Lakomos tko slidi, smućuje vas dom svoj, 
    a u njem ne vidi nikadar mir ni goj... 
    Pjenezom posluh dat nejma vijek nitkore, 
    neg im zapovijedat da služe i dvore. 
    Otkole zlato bî na svijetu u scijeni, 
    ljubav se izgubi da je moć nazrit nî. 
   
   
 45. 
   
 Prijatelja skroveno s načinom pokaraj, 
    i nauk ljuveno i bratski njemu daj. 
    Mahnita nikako ni karaj ni svijesti, 
    jer ćeš š njim tutako u nemir uljesti. 
   
   
 82. 
   
 Vijek mjestu dobro nî gdi mlad gospoduje, 
    er dobrijeh izgoni a sa zlijem druguje. 
   
   
 98. 
   
 Lupeža bolje jes neg lašca ljubiti, 
    tolika huda čes s lažom je na sviti... 
   
   
 129. 
   
 Nikomu dat nemoj tvoju vlas na sviti, 
    ako mož' biti tvoj, zašto ćeš tuđ biti? 
   
   
 141. 
   
 Tko ne umije svoj poso, kako će tuđ činit, 
    i tko je sebi zô, komu će dobar bit? 
   
 158. 
   
 Toliko nitkore nije star na sviti 
    da jošter ne može godište živjeti. 
   
   
 161. 
   
 Svako zlo jes bolje s kruhom neg bez kruha, 
    jer su dvije nevolje s nevoljom trbuha. 
   
   
 186. 
   
 Što obećaš izvrši, ne budi lažac vik; 
    vô se za rog drži, a čovjek za jezik. 
   
   
 226. 
   
 Teško mjestu budi i gradu onomu, 
    u kom se ne sudi jednako svakomu. 
 
 
 RAZLIKE PJESNI DUHOVNE 
 
 
 Pjesan 1. 
   
 Milos ona, gospodine, 
       ka te ganu na smrt priti, 
       neka narod ne pogine, 
       neg da odkupljen bude biti: 
    molim ti se, da iz uze 
       pritužnoga segaj svijeta, 
       ki odkli me u vlas uze 
       i saveza, mnogo je ljeta - 
    mene bude sloboditi 
       i postavit na put pravi, 
       da te budem vijek slijediti 
       samo radi tve ljubavi. 
    Velike su zledi moje, 
       nu svak da je prav na svijeti, 
       kako bi se moglo tvoje 
       milosrd'je izvidjeti? 
    Pridobudi dake vel'ja 
       milos tvoja moje zledi, 
       i na vječua tva vesel'ja 
       grješnu dušu mu odvedi. 
 Pjesan 2. 
   
 Zdrava rano desne ruke 
       spasitelja segaj svijeta, 
       ka tridesti i tri ljeta 
       rad nas podni trude i muke. 
    Ka će mene na dan sudnji 
       sa izbranijem postaviti - 
       kroz toj skoro ostaviti 
       želim ovi svijet pritrudni. 
    Zdrava rano ruke lijeve 
       spasitelja milosnoga, 
       ki je dobra pun svakoga, 
       po kom uvjek vjerni žive; 
    ka će mene očistiti 
       i od grijeha svijeh oprati 
       i milos mi svoju dati, 
       da ne budem već griješiti. 
    Zdrava rano desne noge 
       stvoritelja sve naravi, 
       koji prija rad ljubavi 
       smrt, za odkupit duše mnoge; 
    ka će učinit, da su moja 
       svaka ugodna višnjem bogu, 
       i da u njem naći mogu 
       sve dni mira i pokoja. 
    Zdrava lijeve noge rano 
       Isukrsta raspetoga, 
       ki zagrlja jur svakoga, 
       kada k njemu gre ufano; 
    ka će mene po milosti 
       od svijeh zala izbaviti, 
       i k onomu činit priti, 
       s kijem su vječne sve radosti. 
    Zdrava rano desne strane 
       prsi sina čovječjega, 
       koji čuva vijek svojega 
       vjerna slugu smrtne rane; 
    ka gorućom srce moje 
       ljubavim će razgorjeti, 
       jer ću njega vijek ljubiti 
       bez sagriješe da bi koje. 
 Pjesan 3. 
   
 O slatki Jesuse, neizmjerna ljubavi, 
       koji nas iz uze đavolje izbavi. 
    O stvorče od nebes, privel'ja dobroto, 
       koja te milos jes na djelo ganul' to 
    i ka te pridobi našu zled podniti 
       i u cvijet tve dobi gorku smrt primiti? 
    Ti sve to, neka nas slobodiš od smrti, 
       koja svijeh hip i čas iskaše satrti. 
    Nad pako s pohvalom tve drage dobiti 
       i s moći velikom u slavi prođe ti, 
    ter vrata ognjena razbi i razgradi 
       i tvoje iz njega sužnjeve izvadi. 
    Ona da blagos sad pridobit bude te 
       i što smo zgriješil' kad, tva milos da smete; 
    i lica tvojega nemoj nam braniti, 
       neg li nas ti njega do volje nasiti. 
    Ti naše vesel'je po sve dni hoti bit 
       i svako dresel'je u rados obratit. 
    Ti plata ka s' prava svakoga čovjeka, 
       budi naša slava u tebi sva vijeka. 
 Pjesan 4. 
   
 O dzoro svjetlušta, ka ovi blažen dan 
       prisvijetlo ispušta sunačce nami van, 
    ko pravom milosti i vel'jom ljubavi 
       uresno zadosti nami se objavi; 
    jer svega jur svijeta privel'ju tamninu, 
       ka mnogo sta ljeta, svršeno prosinu: 
    molim te oči me prosvijetli i pamet, 
       po sve dni kojome stojal sam slijep i spet, 
    neka se na pravi obrnem istok tvoj 
       i njega da slavi u vijeke jezik moj, 
    i tebi ka s' kruna i dika od raja 
       milosti sve puna da slavim sve dni ja. 
 Pjesan 5. 
   
 Prislatki i slavni sin stvorca od nebes, 
       u kom zled nijedna ni, neg dobro svako jes, 
    joh ni kriv ni dužan prišadši na saj svit 
       u svemu poslušan do smrti hotje bit, 
    na križu ku primi, kojoj ni prilike, 
       živjeti neka mi budemo u vike. 
    I višnji rad toga njega je uzdigal 
       i vrhu svakoga imena ime dal, 
    neka sva prid njime pokleknu koljena, 
       i slavno toj ime slave sva vrimena, 
    i svaki da jezik bude mu hvalu dat 
       i ovo po vas vik nepristav spovidat: 
    Gospodin jur pravi Jesus naš vrh svega 
       pribiva u slavi boga oca višnjega. 
 Pjesan 6. 
    Od svetijeh djevica. 
   
 Slavit žudim vas djevice, 
       kijeh u raju božja slika 
       čini da ste sve kraljice 
       i anđeoski cvijet i dika. 
    Ljepos vaša plam sunčani 
       svjetlos zvijezda pridobiva, 
       njih čistoću čovjek znani 
       manju od vaše procjenjiva. 
    Srce vaše prihrabreno 
       pogan obraz, zli oholi 
       nije mogo nepošteno 
       oboriti na prah doli. 
    Britka sablja, mač nemili, 
       oštri noži, vrla sila, 
       nijesu moćni ikad bili 
       vaša vladat srca mila. 
    Slasti od svijeta ni vesel'ja 
       ni radosti ni raskoše 
       ni žalosti ni dresel'ja 
       vas pridobit ne mogoše. 
    Jakos vaša primoguća 
       potlačila je blud puteni, 
       božja milos svemoguća 
       prognala je duh pakljeni. 
    Tako s božjijem svud kud ide 
       jaganjcem ste vi u družbi, 
       koga anđeli sveđer slide, 
       a vi ste mu sveđ na službi. 
    Božji u raju svi dvorani 
       novu pjesan s vami poju, 
       bog vas vječnom slasti hrani 
       vjekuvječnom u pokoju. 
    O pričiste djevojčice 
       srca čista nam prosite, 
       Jesusove vjerenice 
       čistoćom nas nadarite. 
    Neka može vjerenika 
       Isukrsta s većom česti 
       posrid slave vječnijeh vika 
       čista i lijepa duša sresti. 
    Bogu ocu slava u vike, 
       Sinu i duhu bud svetomu, 
       vijek pohvale privelike 
       duh živ pjevaj bogu svomu. 
 Pjesan 7. 
 Poštovanomu ocu Bartolomeju Kašiću bogoslovcu od družbe Jesusove, u pohvalu života svijeh djevica, od njega pisanijeh. [1] 
   
 Kad Apele svoje božice 
       htje priliku upisati, 
       prid očima čini stati 
       ljepše od Rima sve djevice; 
    ter gledajuć sad zlaćeni 
       jedne pramen, druge lice, 
       one zvijezde dvije danice 
       ove koralj sad rumeni; 
    pak priliku tom lijeposti 
       razdijeljenom tuj uresi, 
       da veljahu zgar s nebesi, 
       dijelio je sve kriposti. 
    Način isti htje slijediti 
       ovi novi sad Apele, 
       čim ljepotu ljepšu vele 
    htje u ovemu pismu izriti; 
       u kom dvorkinj kralja od nebi 
       čim upisat život hoće, 
       kaže: biće od čistoće 
    koliko je slavno u sebi. 
       Pače kaže, da tko godi 
       želi božju lijepos vidit, 
       od čistoće bude slidit 
    put, na nebo ki odvodi. 
       Kroz toj na svit svak ko štiti 
       bude ova pisma sveta, 
       sve raskoše segaj svijeta 
    hotjej u svem pogrditi, 
       ter će vječnu platu imiti. 
 Pjesan 8. 
   
 Čovjek se boliti i tužit ne ima, 
       na gorku jer priti koji čas smrt ima, 
    ako mu tko god ni obećo na svijeti 
       na njegov rođeni dan u vijek živjeti. 
    Pače je svak uvjet s naravi postavil 
       još kad se je na saj svijet nevoljni objavil; 
    a to jes: svaki nas gdigodir bude bit, 
       da ima nje poraz i gorkos okusit. 
    Kroz toj se čudim ja, kad od nas smrt koga 
       na on svijet pošlje tja, gdi plače svak svoga, 
    jakno da od nebes vladalac u temu 
       sakrivil nami jes, kako smo mi njemu. 
    Jur bismo veseli imali bit do volje, 
       kad se tko odijeli od ove nevolje; 
    jer sužan okove kad bude razdrijeti, 
       ne žudi, da nove budu mu staviti. 
    Znamo da je svrha svijeh tuga smrt prihuda, 
       tijem iskat na pospjeh imo bi nju svuda; 
    jer po njoj žalosti čovjek se izbavi, 
       a vječne radosti i mira dobavi. 
 Pjesan 9. 
   
 Gdi je sad razum tvoj, prilike komu ni, 
       primudri starče moj u svemu pošteni? 
    Gdi su sad razlike tve vrijedne kreposti, 
       po kijeh ćeš u vike slavljen bit zadosti? 
    Gdje vel'ja sloboda od srca tvojega, 
       u svako ka doba stojaše kon njega? 
    Svjetovat svakoga vazda si umil ti, 
       sad za te samoga ne umiješ svjet uzeti. 
    Vidim te, umiraš i gredeš svijeta tja, 
       kroz ku stvar, dobro znaš, koli se bojim ja. 
    Nu je boles sva moja, ko ću ti sada rit, 
       cjeć koje bez broja suzami grem oblit, 
    jer kako razuman živil si na sviti, 
       a sad jak bezuman hoć život svršiti. 
    Vojnik će deset lit bedevu hraniti, 
       da jednom poslužit bude mu na sviti; 
    a junak vele dan nositi mač bude, 
       da se njim u jedan zle kobi sabljude; 
    zač mudros učiti trebuje svakomu, 
       neg da umije živiti na svijetu ovomu, 
    da život bude svoj počteno trajati 
       i smrtni nepokoj razumno prijati. 
    Čemu je vojevodi umjeti boj biti, 
       pak kad se dogodi ne umjet se udriti? 
    Što tebi prudi sad, ako si život tvoj 
       ne scijenil, buduć mlad, pokle star činiš toj? 
    Plačeš sad, jer prika došla je po te smrt, 
       kojojzi nije lika i ka će vas svijet strt. 
    Nijesi li rekal ti, da čovjek samohoć 
       ima je iskati i željet dan i noć? 
    Jer po njoj u vječni život se ulazi, 
       gdi se već bojat ni nikoje porazi, 
    u kom mir i ljubav i svake radosti 
       tko je put slijedil prav, uživa zadosti. 
    A sada tvoriti vidim te gorki cvil, 
       kako da živiti ovdi bi vazda htil. 
    Tuga, ka svakako čovjeku prit ima, 
       strahom se nikako dočekat ne ima. 
    Tko dobra srca jes, slobodno boj slijedi, 
       a strašiv zgubi svijes, prije neg ga i vidi. 
    Zašto hoć sada ti za život tvoj jedan 
       dvije smrti prijati, cvileći po vas dan? 
    jer dušu i tijelo, stojeć tač jadovan, 
       umaraš nemilo, jak da si sebe van. 
    Buduć jur od sviti sva mora pridobil, 
       i kad bi t' već priti u laku vrijeme bil', 
    hoć jedra otvorit ter opet u more 
       sa plavju tvojom it za slijedit tve gore. 
    Budući boj dobil, od onijeh bježat hoć, 
       ke si jur pridobil i vazel pod tvu moć. 
    Izidi mimo toj s pohvalom iz toga, 
       prijatelju dragi moj, života tužnoga. 
    Vaskolik vijek si tvoj, šeset je jur ljeta, 
       hrabreno tvoril boj s tugami od svijeta; 
    a sad kad od mrtvijeh jedan se mož riti, 
       bojiš se tuga tijeh, da će te dobiti! 
    Ako si u vaju, ne jer ćeš s' svijeta poć, 
       nego li jer mladu domaću imaš oć, 
    ona kad bude tve dijeljenje uzznati, 
       take su žene sve, malo će hajati. 
    Tač ni ti ne imaš mladu ju oć žalit, 
       radosno nu imaš u život vječni prit. 
    Mladice kad stare muževe imaju, 
       za njih se ne mare prem ništa ni haju; 
    i scijenim nikada nije druga njih misal, 
       neg kako njim mlada sreća bi muža dal'. 
    I ako plaču se za mužem očima, 
       u srcu smjeju se, gdi im žalos nejma. 
    To li t' je trudna svijes rad sinov umrijeti, 
       trudnije njimi jes, da budeš živjeti. 
    Da svudi hoć iskat, ne mož nać na sviti 
       sina, ki ocu smrt ne žudi viditi. 
    Ako bi bil bogat, poželi prvu stvar 
       da se on more zvat od svega gospodar; 
    to li bi ubog bil, neka ga ne hrani 
       na što ga jes rodil, na što ga odhrani! 
    Tijem u tvoje dresel'je i u noć i u dan 
       a u njim vesel'je srdašcu ima stan. 
    Strah te je umriti, a plačeš život tvoj: 
       razuman tvoriti opći li igdar toj? 
    Znaš, mnokrat život dug dovede čovjeka 
       da je š njim smijeh i rug i prijekor do vijeka. 
    Da onda bude htil' na tebe smrt priti, 
       mlađahan kad si bil, i zelen na sviti, 
    reko bih, da imaš razlog tač plakati, 
       ki sada ne imaš, nit ga mož imati. 
    Nu ti, ki sad se mož pod zemljom mrtav rit, 
       bez srama žudiš još na svijetu poživit. 
    Eto se bez broja godišta navrši, 
       odkole sjen tvoja u robstvu duh drži; 
    jure sve okove na nogah razdro jes, 
       a ti mu hoć nove postavit u nesvijes. 
    U šeset godina života tko nije sit, 
       ni u šes stotina neće se nasitit. 
    Česar Oktavijan do peset, veli, lit 
       ako tko svojih dan ne bude dovršit, 
    ali ima umrijeti, ali se čint' ubit: 
       jer dotle živjeti život se može rit, 
    vrh toga prodljiti tko bude svoje dni, 
       bude ih stratiti u vel'joj boljezni; 
    na njega jer nemoć svakoja napade 
       da zdravlja nije mu moć već združit nikade. 
    Koliko jes' tuga na svijetu ovomu, 
       sve mu su za druga srdačcu tužnomu. 
    Počnu mu tad mriti sinovi u snazi, 
       trzi se gubiti, kopat se pridrazi; 
    s dosade zeti bit, ljudi ga pravdati, 
       ne dat mu postupit dugove iskati. 
    I drugi prijati bude jad i gork cvil, 
       ki bi mu čekati u grobu bolje bil'. 
    Pravo se može svet život rijet i blažen, 
       ki nakon pedeset godiš je ugašen. 
    Jer naprijed ki živu, proklinju život svoj, 
       stojeći u gnjivu, pateći nepokoj. 
    Ne znaš li, jer na trud odkoli rođen bi, 
       sa tobom da gre svud smrt da te pogubi? 
    Ako se poklisar kraljevski počtuje, 
       koliko veća stvar njojzi se trebuje? 
    ku k tebi višnja čes, pod kom je svaka moć, 
       posila svrh nebes, da k njojzi budeš doć. 
    Na svijetu tko more toliko dobro oć, 
       da veće odzgore prijati neće moć? 
    Mož li znat, kade ja toliko bjeh bolan, 
       da nejmah pokoja ni javi ni u san, 
    ter mi ti ljuveni razgovor davaše, 
       ki srce u meni i život smiraše. 
    Vrh svega hti mi rit: ako se s' na saj svit 
       porodil za umrit, sada mreš za živit. 
    Koj' bih ti svjet ini mogo dat sad bolji, 
       neg ki da ti meni u mojoj nevolji? 
    Kroz toj ga hti' primit, kako sve tvoju stvar, 
       drugo ti neću rit: u družbu t' višnji zgar. 
 Pjesan 10. 
   
 O družbo čestita, kijem vrijerne u slavi 
       veselo prolita u slatkoj ljubavi, 
    razmisli svaki nas, kakav nam njekada 
       na glavi bješe vlas, kakav li jes sada. 
    Ako dub promijeni lis, ki mu opane, 
       i opet zeleni pokrije sve grane: 
    truhave tej kore, ke vrijeme pohara, 
       sakriti ne more tim listjem od zgara. 
    I nami godišta sakriti nije moć 
       ke trajuć u ništa satiru našu moć. 
    Ostavmo tačtine tim ke nam dava svit, 
       slidmo put istine, ka nas će sahranit. 
 Pjesan 11. 
   
 Ti, koji putem greš, za mal čas nu postoj, 
       ter pozri, kad umreš, gdje će stan biti tvoj; 
    i misli koji čas gdje ćeš doć i priti 
       ti, ki mniš u vik vas da možeš živiti. 
    Zemlja t' će stan biti, u zemlju poć imaš, 
       od zernlje pokli s' ti satvoren, kako znaš. 
 Pjesan 12. 
   
 O kralju veliki, ki hotje na svijet saj 
       u ljudskoj priliki kušati smrtni vaj 
    rad vel'je milosti, ku nosiš čoviku, 
       meni grijeh oprosti, tvom hudom grešniku. 
    Ako je i velik broj od grijeha u meni, 
       odmetnik nijesam tvoj, bože moj jedini. 
    Ti si me ufan'je, molim te, ti mi daj 
       za grijehe kajan'je a pak steć svijetli raj; 
    i ne daj da ima vlas zločinac na saj svit 
       kod mene u oni čas, kad mi smrt bude prit. 
    O slavni Jesuse, molim te za svu moć, 
       utješi me suze, budi mi u pomoć. 
 Pjesan 13. 
   
 Spomena od tvoje ljubavi na saj svit 
       ne da mi prem moje ufan'je izgubit 
    u tebi, bože moj, za steći svršeno 
       grijesim, kim nije broj, prošten'je ljuveno. 
    Tijem hoću ufati u tebe, koj' općiš 
       zle grijehe praštati grešnikom, ke smiliš; 
    koji ćeš zlobe me smrsit i prostiti, 
       u ki se čas na me grešnika smiliš ti. 
    Er kaplje od mora i listje zeleni, 
       kamen'je svijeh gora i zvijezde kijem broj ni, 
    da budu zlobe me, riječ je tva, bože moj, 
       ka trpi sve vrijeme, po milosti tvojoj 
    oda svijeh slobodan da ću tada biti, 
       kad uzdah pravedan budem učiniti. 
    Kroz toj se ja molim, Jesuse, sluga tvoj, 
       prosti mi, jer žalim i plačem ja grijeh moj, 
    koji sam satvoril, budući nesvjestan, 
       za ki si ti podnil muku ter boljezan; 
    muku ter boljezan, koju htje patiti, 
       u ku sam ja ufan, da mi ćeš prostiti: 
    prostit mi da ćeš ti nevoljnomu sluzi 
       i da se ć' smiliti, videć me u tuzi; 
    jer je tve smiljen'je veće i dobrota, 
       neg li sve zgriješen'je od moga života; 
    jer je veća muka, za ku se ja molih, 
       koja me iz ruka izvadi đavoljih, 
    u ke sam za me bil grijehove ja upal, 
       a ti si tvoje dil milosti zgar slišal 
    za mene grešnika, ki nijesam podoban 
       zvat se tva prilika, jere sam vas zloban. 
    Cjeć zloba ter kojijeh da budem plakati, 
       po sebi vik ne bih mogo se oprati, 
    da god ljubav tvoja ne smili na me tad, 
       slobodna dim koja učini mene sad. 
    A za to hvalu ja davam ti do vika 
       za muku, ku prija za mene grešnika. 
 Pjesan 14. 
   
 Probud' se čovječe ter moj svjet usliša', 
       jer vrijeme utječe a smrt se približa, 
    s kojome nitkore, da bi imal vas saj svit, 
       rvat se ne more ni manje boja bit, 
    kako sam znati mož', čtil si, čul i vidil, 
       kolicijem jes nje nož i nje mač zadal cvil. 
    Kamo su Trojani i Grci razumni 
       i slavni Rimljani, prilike kojijem ni? 
    kamo li ostala gospoda razlika, 
       od ke će bit hvala i slava do vika? 
    Jer svake kreposti u sebi imahu 
       ter svojom mudrosti vas saj svijet vladahu. 
    Sve toj smrt prikrati i posla pod mač svoj 
       i u prah obrati: ta je moć dana njoj. 
    I tako od svijeh nas učinit jur ima: 
       eto viđ, čas po čas kako nas vazima. 
    O smrti nemila, gorki ti dijeliš plač, 
       ljuta t' je tva sila, joh, i tvoj britki mač. 
    Mnogi ti trud i jad, kom ne vim nać sliku, 
       prišastja tvoga rad objaviš čoviku; 
    najliše kad tamni zagleda obraz tvoj, 
       a uteć mu ni ni svrnut stupaj svoj, 
    ni jedan čas ckniti, neg naglo i hrlo 
       triba mu je doniti pod kosu svu grlo. 
    Ter grešnik toga dil iz pakla hoće rit, 
       ne bi se povratil, za opet ne umrit: 
    toliku boljezan i čemer priljuti 
       jadovni oni dan u sebi oćuti. 
    Tko da se poboli u tuzi toj stoje 
       i bogu pomoli za griješen'je svoje? 
    Nitkore. Toga cić ima se svaki nas 
       prije neg mu bude prić žalosni oni čas 
    u srcu od zloba boljet i kajati 
       i u svako doba pripravno stojati. 
    Cjeć toga, brate moj, ustegni tvoju put 
       i svrni stupaj tvoj ter slijedi pravi put, 
    dokle ti jes uzda u ruci i nje moć; 
       jer kad se razuzda, vladat ju već nije moć. 
    Jaoh, jer tko nju slidi i ovi tužan svijet, 
       prem naprijed ne vidi, neg se slijep može rijet. 
    Nu kol je vidjet lijep ovi svijet nami sad, 
       gorči je neg nalijep, žestoči neg li jad. 
    Tijem stojat već nemoj u tojzi bludnosti, 
       ka ti je mao pokoj a truda dal' dosti; 
    a kad bi pokoj bil, neg li je, kako znaš, 
       boles, jad i gork cvil, ki skonča život naš. 
    Očito tako svijeh ovi svijet vara nas, 
       da je nami rug i smijeh i prikor po vik vas. 
    Ravan nam put kaže, ki je vas kamenit, 
       ki gladi i maže, po kom nas čini it. 
    Jaoh, kojim tužni mi vrvemo na pospjeh, 
       jere smo jak kami otvrdnul' u grijesijeh; 
    i pamet pridragu zgubil' smo, vid i um, 
       tere smo na tragu pogriješil' desni drum. 
    Tijem gremo, ne znaje ni kudje ni kamo, 
       a vrijeme se traje, ko kratko imamo. 
    Eto jur mijenismo i vlase i obraz, 
       nu ćudi jaoh nismo, ka nam je dal' poraz. 
    Jer da nju pritužni budemo promijenil', 
       ne bismo tač sužni grijehovom našijem bil', 
    iz kojijeh ako nas ne bude izeti 
       za milos višnja vlas, nije nami živjeti. 
    Cjeć toga vrijeme jes, da budeš pozriti 
       k vladaocu od nebes i njega slijediti, 
    ki sina na saj svit neharni posla k nam, 
       neka plač jadovit utješit bude nam; 
    ki prija i podni boljezni tolike, 
       nigdjere kojijem ni nit će bit prilike. 
    Napokon ranjen vas cjeć naše ljubavi 
       da plati dug za nas, na križ se odpravi, 
    na komu duh pusti tere nas na pospjeh 
       drokunu iz usti goruštijeh uze svijeh. 
    Kroz ku stvar svaki nas da prid njim vijek dvori 
       i u plam hip i čas jak svijeća da gori, 
    ne bismo stoti dil zaplatil' nikadar, 
       toli je velik bil, ki nam je dao, dar. 
    Jaoh, koji u zabit stavil' smo, mogu rijet; 
       more li veće bit neharstvo na saj svijet? 
    Čudim se, nebesa kako nas još zdrže 
       ter naša telesa i s duhom ne sprže, 
    neg višnji cjeć svoje trpi nas milosti 
       i jošte svakoje dava nam kreposti, 
    i svaki goj i mir uživat u svemu, 
       da bismo kad godir na službu bil' njemu, 
    i njega hvalili i slavil' ne pristav 
       i za grijeh cvilili, u tuzi svak čas stav. 
    Cjeć toga već ne ckni, molim te boga dil, 
       jer naši lete dni jak vjetar ali stril; 
    nu s molbam njemu sad hotjej se uteći, 
       jadovno tvojijeh rad grijehova cvileći, 
    odlučiv od danas ljubit ga dan i noć 
       i u grijeh ne upas, da bi znal život oć. 
    Njegove milosti, koje su bez broja, 
       nadhode zadosti griješen'ja svakoja. 
    Jer da bi veći broj od zloba bil tvojijeh, 
       neg pijeska u morskoj pržini i rib svijeh, 
    on će tva ljuveno uslišit moljen'ja 
       i vel'ja svršeno oprostit zgriješen'ja; 
    tere ćeš mimo toj u milos njemu prit 
       i vječni nać pokoj, kad ođeš ovi svit. 
 Pjesan 15. 
   
 Hotil bih tebe ja, prislatki Jesuse, 
       za griješen'ja moja moliti u suze, 
    i da me iz uze slobodiš, u koj spet 
       tužan rijet mogu se ljeta triš po pet. 
    Nu molbe me vazet ne vim s koga čela: 
       to li se ma pamet u grijesijeh zaplela. 
    Na toj me je dovela ljuvezan nemila, 
       ka me je tač smela i toli smamila, 
    jer mi je činila, ako smijem rijet ovoj, 
       da mi je već mila smrt neg li život moj. 
    Dobro, da tako k njoj pristati ne imah, 
       nu krepko biti boj protiva njoj imah. 
    Nu se ja tač vladah ter se sad čudim sam, 
       kako se njojzi dah, ni mača ne izam. 
    Mlađahan lje bil sam i dosti bezuman, 
       vladati ter nijesam umjel se oni dan, 
    ki velmi jadovan osvanu za mene, 
       u koji bih svezan u uze ljuvene, 
    u kijeh neizrečene podnosim bolesti, 
       ke nitkor od mene ne more odnesti; 
    ni uze razvesti, u kojih spet stoju, 
       jak sužan zločesti, ki žudi smrt svoju. 
    Ni tamnos jaoh moju prosvijetlit ne može, 
       u koj stat dostoju, razmi ti, moj bože. 
    Tebi se sve može: dopusti tijem meni, 
       da mi se odlože si trudi ljuveni, 
    i grijesi neizmjerni, za vel'ju tvu ljubav, 
       nek od sad po sve dni ljubim te ne pristav; 
    i neka ja uprav priklono na svijeti 
       u strahu tvomu stav budem poživjeti, 
    i da se boliti za zlobe me budem 
       i naprijed zgriješiti da t' nigdar ne budem; 
    i da sve zabudem i parjam pri tebi, 
       samo da duh zbljudem i shranim čis tebi. 
 Pjesan 16. 
   
 Ove se nitkore, kako se toj pravi, 
       nasitit ne more jadovne ljubavi; 
    jere se i gasi i opet razgara, 
       tijem ljudi porazi i skonča i shara. 
    I svak tko dvori njoj i za njom tko hodi, 
       vaskolik život svoj u mukah provodi, 
    i stvar mu vijek druga ne priđe na misal, 
       neg žalos i tuga, pod ku se zapisal. 
    Ni hoće dobar svjet ni vrijedan nauk čut, 
       prem da bi vas saj svijet hotil bi poginut; 
    jere od svakoga tužan se odili 
       razloga pravoga, a zled mu omili. 
    Sve drhće i preda i sumnji na svak čas, 
       ni sebi ne gleda ni druzijem shranit čas. 
    U miru svak ini provodi život svoj, 
       a on u vijek miran ni, ni prija čas pokoj, 
    jere ga mimo toj sva rados odbigne 
       i smrtni nepokoj i žalos dostigne. 
    Tuga mu je srcu stan, jak no ribam more, 
       nigdiri mirni san združiti ne more. 
    Odar mu svaki hip suzami polit jes, 
       sladak mu jes nalip i mila mu jes boles. 
    Gorko uždišući i tužno plakaje 
       i sebe kunući nigdar ne pristaje. 
    Život mu svaki dan o koncu ostaje, 
       a on se jadovan ni mari ni haje. 
    Za kratke sladosti od tužne ljubavi 
       vječne se gorkosti u srcu dobavi. 
    Cjeć toga, bože moj, molim te ja milo, 
       ne čin' da opet k toj ljubavi nemilo 
    na službu budem prit; na kojoj potrajah 
       svu mlados, mogu rit; jure se i starah, 
    i od svih nevolja i tuga sve vrime, 
       ako je tva volja, izbavi srce me. 
    Dopus mi, da budem odoljet napasti 
       i da već ne budem vijek u nju upasti. 
    Srce me prosvijetli i digni mu pamet 
       visoko oda tli, neka njom nijesam spet, 
    neka te ljubim ja u vijeke i služu 
       i neka sva tvoja hotjen'ja oblužu. 
    I kad duša moja tijelom se rastavi, 
       da nađe pokoja kon tvoje ljubavi. 
 Pjesan 17. 
   
 Tko da se spomene, jedini moj bože, 
       od grešna vaj mene i da me pomože? 
    Tko da me u mojoj boljezni požali, 
       u ku me za grijeh moj neprijatelj obali? 
    Tko da li bude dat tužnu mi razgovor 
       i boles izvidat, neg samo ti odzgor? 
    Jer kada zlobe me i vel'ja zgriješen'ja, 
       ka tvorih sve vrijeme, razmišljat budem ja, 
    srce mi gork poraz i tuga obide 
       ter život u taj čas na manje mi pride; 
    i duša jaoh moja jadovno potamni, 
       misleći jer tvoja milos već š njome ni, 
    kojom odjevena jur bješe do sada, 
       i velmi urešena, jak cvijetjem livada. 
    Iz koje mojijeh rad grijehova i zlobi, 
       ke slijedih ja do sad, svučena sasma bi. 
    Cjeć toga gdje lijep bjeh, ko tvoja prilika, 
       tuj sada ogrubjeh ter nijesam tva slika. 
    Kroz toj zemlji nica, roneći suze van, 
       isprid tvoga lica padnul sam jadovan, 
    s koje se nigdire dignuti jur nije moć, 
       neg ničim jak zvire po vas dan i svu noć. 
    Eto se u momu duhu ja najveći 
       na svijetu ovomu grešnik mogu reći, 
    jere ozloglašen u tebe jesam ja 
       i gorko poražen, da nejmam pokoja; 
    jere sam dobra sva, koja mi bješe dal' 
       privel'ja milos tva, svršeno rasipal. 
    Tijem ubog ostah sad, živeć nepravedno, 
       tere mi tužnu glad dodijeva na jedno, 
    od koga jure mrem, kako viš sam z gori, 
       jere mi sasma prem uboštvo domori. 
    Cjeć toga uzdišem pun tuge i jada 
       i kosti me dižem ter k tebi grem sada, 
    jadovno cvileći s velikom žalosti 
       i k tebi vapeći: oče od milosti, 
    zgriješio sam na nebi i na zemlji ovoj, 
       svaki čas proć tebi griješeći, bože moj; 
    i dobra ka imah, ne mogu neg reći, 
       u zaman potrajah nepravo živeći. 
    Ter nijesam dostojan, da se sin zovem tvoj, 
       neg da u vijek imam stan u muci pakljenoj. 
    Dopus mi, da sam ja kako tvoj najamnik, 
       da t' služim sva moja vremena i vas vik. 
    Hotjej me pomilit i k tebi prijati, 
       i rados prodilit i celov tvoj dati. 
    A huda ma dila sasma zaboravi 
       i meni pretila junčića pripravi, 
    to jes, milos tvoju, od grešnik utjehu, 
       jer ona svakoju nadhodi sagrijehu. 
    Dopus mi skrušen'je imati i boles 
       za moje zgriješen'je, priteško koje jes; 
    i da budem plakat u svako jur doba, 
       dokole oplakat bude se ma zloba. 
    Nemoj zaboravit grešnika vaj mene, 
       ni lica tvoga skrit ni svrnut od mene. 
    Prosvijetli tvoje rad milosti pogled moj 
       i svijetli meni sad pokaži obraz tvoj, 
    i hotij k meni prit, jere sam zadosti 
       odmaknut jadovit od tvoje milosti. 
    Dopus mi tvoja moć pravednijem drumom it, 
       zač mi toj nije moć bez tebe učinit; 
    jer si ti pravi put, po komu ko bude 
       hoditi, truda čut nikadar ne bude. 
    Dopusti, krivina da mene ostavi, 
       jer si ti istina, ka pravdu objavi. 
    Hotjej me od smrti vjekušte slobodit, 
       jer si sam život ti, kijem žive vas saj svit. 
    Nemoj me bez tvoje milosti pustiti, 
       nitkore bez koje ne more čas biti; 
    jer si vas milostiv, jer si pun ljubavi, 
       jer si vas dobrostiv, kako sve bog pravi. 
    Ti koji od vijeka ljubio si život naš, 
       ter grješna čovjeka na pokoru čekaš, 
    rado i ljuveno onoga prijat hti', 
       ki srcem skrušeno k tebi se obrati. 
    Pridi tva velika dobrota s milosti, 
       vrh mene grješnika tere mi grijeh prosti, 
    neka tvu osvetu, kada prit ja budem 
       prid pravdu tvu svetu, oćutit ne budem. 
    Nemoj da gorkosti i vječni patim cvil, 
       jer me si vrijednosti velikom odkupil. 
    Usliš glas plačni moj za milos od zgori 
       i meni prozor tvoj, gdje kucam, otvori. 
    Nemoj tve stvoren'je od tebe odslati 
       i moje zgriješen'je na pamet stavljati. 
    Ako sam jadovan minuto vrijeme toj 
       od tebe stojal van za zlobu i grijeh moj: 
    opeta prizovi dobrota tva mene 
       i duh moj ponovi, rad grijeha ki vene, 
    neka po boljezni pokornoj prijam ja, 
       što no cjeć ljuvezni dade mi moć tvoja; 
    na bistrom jezeru svetoga kršten'ja 
       neka se operu sva moja zgriješen'ja, 
    da kada bude čas od smrti meni doć, 
       uzmnožna tvoja vlas neka mi je na pomoć; 
    nek, ako na sviti bio ti sam protivnik, 
       u raju slaviti budem te po vas vik. 
 Pjesan 18. 
   
 Priklono te velmi molju, 
       o prislavni moj Jesuse, 
       dopusti mi plač i suze, 
       da se od grijeha mojijeh bolju. 
    I da budem tvoju volju 
       i zapovijed ispuniti 
       i svršeno boj dobiti 
       na ovevem tužnom polju. 
    Molim ti se rad milosti, 
       milostiv mi hotjej biti 
       i zgriješen'ja oprostiti, 
       kako no jih Petru prosti. 
    Istinom su teške dosti 
       moje zlobe i velike, 
       nu su veće bez prilike 
       neizrečene tve milosti. 
    Obrni ve pogled k meni, 
       uzmnožiti gospodine, 
       neka srce me prosine 
       svijetli pogled i ljuveni. 
    Dopusti ve, da u meni 
       ukrijepi se ljubav tvoja, 
       neka bude duša moja 
       o njojzi se pasti sve dni. 
    Dopusti mi tvoju pomoć, 
       da krstjanski živjet budu, 
       i neka se grijeha bljudu 
       vele tvrdo i dan i noć. 
    Dopusti mi zdravje i moć 
       i u miru sve dni biti 
       i na milos k tebi priti, 
       kad svijet budem parjat i oć. 
 Pjesan 19. 
   
 Zdrav križu prisveti, stiježe naš bogom dan, 
       ki platu od svijeti nosil si u sij dan, 
    i slavnijem još udi Jesusa bil si vas 
       narešen od svudi, a sve toj radi nas; 
    i krvi zadosti pravednom bi oblit, 
       ke kaplja vrijednosti nadhodi vas saj svit. 
    Po tebi jur boj bi Hristos naš vojvoda, 
       protivne pogubi i mačem smrt im da; 
    oružja svijem uze i vrlu vlas splesa 
       a nas svijeh iz uze u taj čas odveza. 
    Jošter nam rad svoje velike milosti 
       grijehove svakoje svršeno oprosti; 
    u svoje kraljestvo čini nas jošte prit 
       i da nam blaženstvo, koje nije moć izrit. 
    Kroz toj se s krvavijem suzami bez broja 
       i srcem skrušenijem utječem k tebi ja, 
    onega moleći, ki na smrt hotje poć 
       na tebi viseći, da bi mi dal pomoć. 
    O sladki Jesuse, jedina ljubavi, 
       pogledaj na suze i na plač krvavi, 
    ki tvorim do volje i javi i u sni, 
       smišljaje nevolje i gorke boljezni, 
    pod nebom kojijem ni nit će bit prilika, 
       ke samo ti podni radi nas grešnika. 
    Cjeć toga dižem glas k nebesom dan i noć, 
       moleći tvoju vlas i vel'ju tvoju moć, 
    da k meni tvoj pogled obrneš ljuveno 
       i moju svaku zled opereš svršeno; 
    i da me od sada u vijeke i amen 
       ljubav tvoja vlada i zgrijeva tvoj plamen. 
 Pjesan 20. 
   
 Kraljice od nebes, je l' itkor na saj svit, 
       da može tvoj ures zamjerno proslavit? 
    jere se meni mni, da nigdjer čovjeka 
       kreposna tako ni nit će bit do vijeka. 
    Pod nebom nije bil, koji bi izrekal 
       tve slave stoti dil i tebi hvale dal; 
    jer samo blažena ti se mož zvat i rit 
       između svijeh žena i vjenčac zlatom svit. 
    Kroz toj se u tebi prebivat ne stidi 
       vladalac od nebi, ki sva zna i vidi. 
    Ljubav me potiče, cjeć toga jezik moj 
       spjevati nariče prislavni ures tvoj. 
    Nu ne vim bez tvoje pomoći nikadar, 
       od gospoj gospoje, najmanju rijet satvar. 
    Tijem griješno srce me prosvijetli i pamet, 
       koja je puna tme i kom sam velmi spet, 
    neka ja jedini tvoj ures i dike 
       slavim sve moje dni i moje sve vike. 
    Nu listje od gora i zvijeri sve gorske 
       i kaplje od mora i ribe još morske 
    i višnje zvijezde sve prije bih ja zbrojil, 
       neg stoti slave tve u pjesni rekal dil; 
    jere su kreposti u tebi razlike 
       i vječne lijeposti, kojijem nije prilike. 
    U tebi neizmjerna dobrota stanuje 
       i ljubav zamjerna i razum kraljuje. 
    Ti s' slava oda svih, i hvala i dika 
       svetica nebeskih i bit ćeš sva vika. 
    Višnji te svjetlosti sunčanom uresil 
       i svakom milosti, ljubavi tvoje dil. 
    Rođen'ju ti s' mati, kći i vjerenica 
       i hoćeš s' vijek zvati čas od svijeh djevica. 
    Između svijeh strana i narod od sviti 
       samo ti izbrana bi sinka roditi, 
    ki naše prosinu tamnosti za ljubav, 
       ukaza istinu, stavi nas na put prav. 
    Slobodi iz uze vas svoj puk izbrani 
       i gork plač i suze od njega odstrani. 
    Pričista djevice, umiljenstva puna, 
       od kraljic kraljice, uresna ti s' kruna, 
    ka je nakićena zvijezdama od nebi 
       i koja spravljena od vijeka bi tebi. 
    Prisvijetla ti s' zvizda od mora ovoga, 
       slava, čas i gizda stvoren'ja svakoga. 
    Iz tebe sunce sja za svu moć i krepos, 
       ti s' prozor od raja i rajska tva lijepos 
    kon višnje ljubavi i vrh svijeh gospoja 
       u kruni na glavi pribivat dostoja. 
    Ti sinka porodi, puna sve milosti, 
       koji nas slobodi od vječne gorkosti. 
    Po tebi može moj utješen duh biti 
       i vazda u božjoj milosti živiti. 
    U tebe ki svoje ufan'je postave, 
       nužno sve dni svoje ter ime tve slave. 
    O slavna djevice, branjenje grešnika 
       od smrtne strjelice i rane bez lika, 
    po tebi dresel'je Evi se obrati 
       u svako vesel'je, u kom će vik stati. 
    Višnji bog od zgori, za dat ti ljuven dar, 
       ljepšu stvar ne stvori od tebe nikadar. 
    Ljepša si neg trator i neg džilj rumeni, 
       milija neg li bor uz kladenc studeni. 
    Ljepša s' neg ružica ubrana prije dzore, 
       svjetlja neg danica kad sine vrh gore. 
    Svjetlji je tvoj pogled neg svjetlos sunčana 
       i slađi neg li med i nebeska mana. 
    Bjelja si, neg li lir i mramor pribili; 
       ti si moj rajski mir i pokoj moj mili. 
    Ti s' moja sva misal i bit ćeš sve dni me, 
       tvoje sam zapisal u srcu mom ime. 
    Ti s' moje ufan'je i rani lijek mojoj, 
       ti s' dobro me stan'je, ko zdrži život moj. 
    Ti s' moje sve blago i blaženstvo vječno, 
       kamen'je pridrago i zlato istočno. 
    Ti s' rados sva moja, ti si moj razgovor, 
       po tebi ufam ja u višnji priti dvor. 
    Kroz toj te ja molju, ako si ikadar 
       na ljudsku nevolju svrnula pogled zgar, 
    da na me pogledaš i svrneš pogled tvoj 
       i da mi pomoć daš u tuzi moj vel'joj; 
    u plavci er se sad nahodim nejakoj, 
       s kom more, daž i grad i vjetri biju boj, 
    koji nje slabu moć lasno će pridobit, 
       ako ti u pomoć ne budeš meni bit. 
    Cjeć toga molju te, pozri na me stan'je, 
       jer sve dni ja u te imo sam ufan'je; 
    ter tužni život moj izbavi od tuga, 
       neka ja u ovoj sam plavci bez druga 
    poginut ne budu za zlobu i moj grijeh, 
       neg da se sabljudu, dopus mi, na pospjeh. 
    I veće čas ne ckni, jer kako strijel bježe 
       nevoljni moji dni a smrt se približe. 
    Usliš me moljen'je, djevice jedina, 
       i za me zgriješen'je moli tvoga sina, 
    i njemu, jaoh, mene tužna priporuči 
       ter kad se od mene grešni duh razluči, 
    da ga bude prijat za milos on k sebi 
       i vječni mir mu dat i pokoj na nebi. 
 Pjesan 21. 
   
 O istini sinu božji, 
       koji tvojom dragom krvi 
       nam, koji smo smrad i crvi, 
       sagriješen'ja sva odloži. 
    Jer na pospjeh nas izbavi 
       vječne tuge i žalosti, 
       a sve radi tve milosti 
       i dobrote i ljubavi. 
    Prosvijetli ve pute naše 
       i ufana daj nam sroka, 
       jak kraljevom od istoka, 
       ki te smjerno darovaše. 
    Jere tamnos privelika 
       od nečistijeh našijeh dila 
       pute nam je obujmila, 
       ki su od tebe do grešnika. 
    Cjeć togaj nas ne ostavi, 
       neg nam dopus tvoju pomoć, 
       da slijedimo i dan i noć 
       ne pristajuć tvoj put pravi. 
 Pjesan 22. 
   
 Prije će svijet biti bez pravde i suda 
       i ljudi živiti bez muke i truda; 
    prije će gork biti med, sladak jijed i nalip, 
       i vruć snijeg, mraz i led, i oči steći slip; 
    prije će sva mora prisahnut na sviti 
       i ribe vrh gora počet se ploditi; 
    prije će plod rodit panj osječen i suh vas, 
       i studen bit oganj, kako led ali mraz; 
    prije će se natrag moć sve rijeke uzvrnut, 
       i svijetli dan u noć mrklu se obrnut; 
    prije će brda poć s mjesta i otiti 
       i sunce krepos oć, da veće ne sviti; 
    prije će biti mir u paklu i pokoj 
       i imat gorska zvir u vodah stanak svoj; 
    prije će sunce zać ondje gdje istječe, 
       i smrti lijek se nać, ka mori najpreče; 
    prije će se nebesa i zemlja sastati 
       i mrtva telesa nepokoj prijati: 
    neg li će i kadar na manje prit ljubav, 
       ku nosi višnji zgar čovjeku ne pristav, 
    a sve toj svoje rad milosti neizmjerne, 
       ka ucknil' nije nikad pomoći privjerne. 
    Tijem nitkor ne zgubi ufan'je do vika, 
       jer višnji bog ljubi do svrhe grešnika. 
 Pjesan 23. 
   
 Veliku t' moć ima smrt i nje, jaoh, poraz, 
       odkole vazima pod svoju svaka vlas, 
    ne gledav nikoga, ni mlada ni moćna, 
       bogata, uboga, zdrava ni nemoćna. 
    Tijem jak od valova i rijeka sve vode, 
       jezer i blatova u more odhode; 
    pod nebom tako svak, koji se jes rodil, 
       njetko prije njetko pak poći će pod nje kril. 
    Dake moć od držav i mnoštvo od blaga 
       i biti jak i zdrav - ništor ne pomaga. 
    Kroz toj nije moć kuda uteći, moj bože, 
       gdje nas smrt prihuda iznaći ne može, 
    ka će prem tužni moj duh s tijelom rastavit, 
       po mnogo biljeg toj kaže mi ovi svit. 
    Zatoj te ja molju, milosti tvoje rad, 
       u vel'ju nevolju pomozi mene sad, 
    tere mi krepos daj, svijes, pamet i razum, 
       da svrnut moj stupaj na pravi budem drum. 
    I moje bez broja grijehove odpusti 
       i neka od njih ja budem se vijek bljusti. 
    Dopus mi tvoja moć strpljen'je imati, 
       kad k meni bude doć smrt, da me prikrati; 
    kad tamni i strašni nje obraz zagledam, 
       cjeć koga po sve dni i drhćem i predam; 
    i kada privrlu i britku nje kosu 
       ugledam na grlu, sve tuge u kom su, 
    bljudi me na taj čas, ljubavi tvoje dil, 
       da ne bi ka napas tužna me privaril', 
    neka moj duh grješni u pokoj vjekovit 
       k tebi, bože višnji, na milos bude prit. 
    I od nje mišljen'je čestokrat imati 
       čovjeku griješen'je pomaga parjati; 
    zač velmi uklanja od grijeha i bljude 
       taj miso svakdanja od smrti prihude. 
    Jer pismo govori, za nauk nami dat, 
       da svak tko što tvori, ima svrhu gledat, 
    ako će da nigdar ne zgriješi višnjemu, 
       ni da najmanju stvar učini proć njemu. 
    I svak, tko u sebi razmišlja smrtni rok, 
       ima znat jer grijeh bi od smrti vas uzrok, 
    er bi naređeno Adamu umriti, 
       kad voće branjeno bude okusiti. 
    I o njoj misliti čovjeku pomaga, 
       da bude dijeliti ubozijem od blaga, 
    i za grijeh boljezan u srcu imati 
       i gorko po vas dan i svu noć plakati. 
    Jer kralj Ezekija, kad mu s' smrt navijesti, 
       procvili jak zmija očima i svijesti. 
    Kroz toj mu rad tvoje milosti vel'je ti 
       za vrijeme njekoje prodlji rok od smrti. 
    Također kralju kad ninivskom čini rit, 
       da mu se ima grad u propas oborit, 
    tere on haljine kraljevske tad svuče 
       i na se vrećine razdrte obuče, 
    i gorko za grijeh svoj u srcu procvili, 
       ter ne htje slijedit toj, neg li se na nj smili. 
    Tijem k smrtnoj nevolji kad čovjek bliže jes, 
       imo bi bit bolji i bolju slijedit čes, 
    i velmi rad zloba srdašcem cviliti 
       i u svako doba za nje se moliti. 
    Nu što ću jadovan od mene ja riti, 
       koji sam svaki dan to huđi na sviti? 
    Niti se za moja zgriješen'ja kad molim, 
       koja su bez broja, ni srcem vijek bolim. 
    Tijem na pokajan'je privedi mene sad 
       i daj mi plakan'je grijehova mojijeh rad, 
    i meni oprosti, smjerno te molim ja, 
       cjeć tvoje milosti sva moja zgriješen'ja, 
    neka smrt misleći ostavim zledi me 
       i tebe slaveći potrajem sve vrime; 
    i od sad po vijek vas, radi tve ljubavi, 
       u koj je svaka slas, da slijedim put pravi, 
    neka ja ne budem na vječnu smrt priti, 
       nego li da budem bez konca živiti. 
 Pjesan 25. 
   
 Kad godijer, bože moj, tvoi sudi velici, 
       kojime nije ni broj, i puti razlici 
    pridu mi na pamet, od straha oni čas 
       ostanem jak vazet i jakno smamljen vas, 
    misleći u meni, krozač jad i gork trud 
       zadavaš vaj meni i žalos oda svud. 
    Zač mnozijem tuge daš jak Jobu i Tobji, 
       da srca njih kušaš a ne rad njih zlobi; 
    a mnozijeh budeš ti svijestiti odizgor, 
       kako no prosvijesti Nabukodonosor'; 
    pak mnozijeh pedepšeš, kako Farauna, 
       neka njih srca streš, koja su zla puna, 
    ki po pedepsan'ju to huđi budu bit 
       tere se njih stan'ju ne može dobra rit. 
    Žalostiv još mnozih pohodiš za tijem pak, 
       ne radi grijeha njih ni radi njih rodjak, 
    neg da se proslavi u njih ime tvoje 
       i krepos objavi i djelo svakoje, 
    jak slijepca ki bješe slijep od porođen'ja, 
       u kom se vidješe tva vel'ja zlamen'ja: 
    jere mu vid vrati i čini da u te 
       bude vjerovati i slijedit tve pute. 
    A mnozijem skončan'je i tolik zadaš jad, 
       jer zgubu ufan'je i umru togaj rad, 
    ter tužni na semu i onomu sviti 
       u duhu svojemu budu zla patiti. 
    Kako se jur ćati od Antioka toj, 
       u život ki pati i u smrt nepokoj; 
    od koga reče ti na oni sudnji čas, 
       da mu ć pokazati pleći a ne obraz. 
    U kom se od tijeh sad nahodim broju ja, 
       ne može toj nikad dosegnut svijes moja, 
    ter se je srce me i duša smutila, 
       razmišljav sve vrijeme velika tva dila. 
    Prislavni moj bože, nitkore vijek ini 
       togaj znat ne može, razmi ti jedini. 
    Jer toj znat pod nebi čovjeku nije dano, 
       tere se ja k tebi utječem ufano 
    s plačnijemi očima i molim tvoju moć, 
       da ova tuga ma, ku patim dan i noć, 
    na gorko suđen'je ne može meni bit, 
       neg li na spasen'je i na mir vjekovit. 
    Svakoje jer trave, gorčije koje su, 
       vele prije ozdrave i nemoć odnesu. 
    Tako plač i tuga i srčana boles 
       i žalos ka druga za dušu bolja jes; 
    jer tuge učine grešniku parjati 
       svjetovne taštine a tebe poznati. 
    Kako se jur piše, parjal' su griješen'ja 
       zacjeć jer patiše mnoga poražen'ja. 
    Zatoj te ja molju, dopus mi na svijeti 
       tugu i nevolju strpljeno podnijeti, 
    i da već ostavim griješen'je svakoje, 
       a u te da stavim ufan'je sve moje. 
    Hotjej me po tvojoj dobroti pomilit 
       i duši mom pokoj i rados podilit, 
    neka se mimo toj tvoj zovem i pravim 
       i neka vas vijek moj služim te i slavim. 
 Pjesan 26. 
   
 Ovi se život naš, jedini bože moj, 
       kako ti dobro znaš, može rijet nepokoj; 
    jere se zadosti jadovno provodi 
       i s vel'jom žalosti opeta ohodi. 
    Toli je tužan vas, jaoh, i pun nevolje, 
       jere smrtni poraz jur bi ga zvat bolje. 
    Za što se nitkore u život na svijeti 
       pokojan ne more ni vesel čas rijeti. 
    Uzrok je od toga neposluh samo bil 
       rodjaka staroga, ki najprije jes zgriješil, 
    kojemu ti milo satvori dvije stvari, 
       to jes: duh i tilo, kojijem ga nadari. 
    Jošte mu velike ljubavi tvoje dil 
       darove razlike tad bješe odredil. 
    Jer tijelu zemaljski, gdje smrt prit ne smješe, 
       a duši nebeski pripravil raj bješe. 
    Tijem uzrok nijesi ti čovjeku, neg zloba, 
       da bude patiti trud u svako doba. 
    Eto si jur s nami ne samo pravdu tvu 
       djelovo, kojoj mi davamo slavu svu, 
    nu vel'je smiljen'je, cjeć koga mnozijeme 
       prostio si zgriješen'je u potrebno vrijeme. 
    Anđele s nebesa a za njih oholas 
       tvoja moć poplesa i vrže u propas, 
    a crvcu onomu grijehova oprosti, 
       tere se po tomu kažu tve milosti. 
    Jere njih osudi u vječnoj stat tuzi 
       a njega da trudi i da smrt okusi. 
    Tijem kako vrh sveti i našijeh telesa 
       uzvisil jesi ti, bože, tva nebesa: 
    tako tvoji sudi, kojime broja ni, 
       zamjerno od svudi jesu uzvišeni. 
    A toj jes velika pravda i milos tvoja, 
       koja se grješnika pomilit dostoja. 
    Jer ako trud i jad i cviljen'ja mnoga 
       patimo grijeha rad rodjaka prvoga, 
    koliku boljezan, kolik trud i poraz 
       dostoji po vas dan patiti svaki nas? 
    U grijesijeh svak čas stav, najliše tužan ja, 
       ki griješih nepristav vremena sva moja. 
    Kroz toj već ti s nami milosno djeluješ, 
       kada nas tugami pohodit gdje budeš, 
    na svijetu od kojijeh tko bude izbavljen, 
       u broj od izbranijeh neće bit postavljen. 
    Jere je pisano: vaj budi onijem svim, 
       kijem ovdi jes dano vesel'je sve sasvim. 
    Piše se pak ovoj od onijeh općeno, 
       koji trud i jad svoj podnose strpljeno: 
    svi da ste blaženi, ki srcem plačete, 
       jere utješeni radosno bit ćete, 
    i kad progoniti na svijetu budu vas, 
       hoćete vi biti blaženi u taj čas. 
    Potrebno dake jes, kad no se gdi pati 
       tužica i boles, strpjen'je imati. 
    Jaoh, nu nebog ja govorit ne vim šta, 
       budući sva moja potrajal godišta, 
    ne htivši nikoje žalosti na svijeti 
       za griješen'je moje strpljeno podnijeti, 
    koje t' sam satvoril i stvaram na svak čas, 
       sve hude ćudi dil, ku slijedih život vas. 
    Cjeć toga, bože moj, molim te za svu moć 
       budi mi u mojoj tužici na pomoć; 
    nemoj me pustiti kroz mu zled veliku 
       da budem otiti jak drvo niz riku; 
    neg smrsi svakoje za milos tej zlobe, 
       ke se su sred moje ugnjezdil' utrobe, 
    tere mi dopusti, da se naprijed budem 
       umjet i moć bljusti, da t' zgriješit ne budem. 
    I hotjej meni dat tvoje ustrpljen'je, 
       da krepko budem stat na svako cviljen'je; 
    i da tvoj združiti ja budem mir vječni, 
       a neka tužiti ovdi mi daš sve dni. 
 Pjesan 27. 
   
 Znam, da je uljesti potrebno, bože moj, 
       po vel'joj bolesti i tuzi u raj tvoj; 
    jer kako jedna plav, po moru ka hodi, 
       sve dni se nepristav u tugah nahodi, 
    dokole uniđe u porat žuđeni; 
       nu kada u nj priđe, već joj se bojat ni: 
    nevoljni čovjek tač podložan jes sve dni 
       pod čemer, jad i plač i tužne boljezni, 
    i pod zla još mnoga, s kijem život provodi, 
       dočijem od ovoga svijeta more brodi. 
    Da kada u ruke od smrti on dođe, 
       sve tuge i muke za sobom on ođe; 
    jere si rad tvoje naredil milosti 
       da ovdi svakoje patimo žalosti, 
    jeda nas one daj usile parjat grijeh, 
       da bismo vječni raj iskali na pospjeh. 
    Uvjet od naravi, ki š njome tvoja vlas 
       na svijetu postavi, patit nam jes poraz. 
    Potribno bi tako i Hristos da pati 
       paka da stupaj svoj k nebesom obrati. 
    Ova je boljezan, ka na se svijeh prima, 
       jak dohodak jedan, ki narav dat ima; 
    ali kako brijeme, koje je nositi 
       držana sve vrijeme, dočijem je na sviti. 
    Tijem svi s dobre volje imamo podnosit 
       tuge i nevolje, ke dijeli ovi svit. 
    Ali ja, koji toj jadovan dobro znah, 
       najmanji nepokoj strpljeno ne prijah, 
    jak da je besudno pribivat kad godir 
       žalosno i trudno, pateći gork nemir. 
    Molim te, oprosti jedini bože moj 
       vel'joj neharnosti i nepravdi mojoj. 
    Ne pozri na moje svakdanje griješen'je, 
       nego li na tvoje veliko smiljen'je, 
    ter zlobe me smrsi i hudo činjen'je 
       a stavi u prsi me krepko strpljen'je, 
    i dopus od danas da t' haran budem bit 
       i tebe po vijek vas slijediti i ljubit. 
 
 
 SEDAM PSALAM POKORNIJEH 
    kralja Davida 
 U knjigah ovezijeh Nikola Dmitrović 
       se'am salam pokornijeh, ke David grijeha cić 
    k višnjemu odpravi, s pomoćju od nebes 
       rad božje ljubavi u pjesni stavil jes; 
    i druge molitve iz srca ke prosu, 
       na slavu koje sve da budu Hristosu. 
   
 Komu da sluga tvoj milije i draže, 
       jedini bože moj, se knjige prikaže, 
    neg Tebi koji nas od ništa satvori 
       i u dar saj svijet vas i višnje sve dvori, 
    i dobra još mnoga za milos nami da, 
       jer sina dragoga na gorku smrt prida: 
    jošte ga mnoštva rad od tvoje ljubavi 
       ka svetijem ocem tad nad pako odpravi, 
    neka jim žalosti i tuge i poraz 
       u vječne radosti obrne u taj čas. 
    Na svijet ga posla ti, neka se da prodat, 
       za nas odkupiti i rajski mir nam dat 
    i da ga pogrdit budu i psovati 
       i svako zlo na nj rit za nas počtovati. 
    i da se od grešnik dopusti umrijeti, 
       neka mi po vas vik budemo živjeti. 
    Neda nas tvoje dil milosti đavlom strt, 
       za sve jer osudil bješe nas svih na smrt. 
    Jere nas grešnike jur bjehu priveli, 
       jakno razbojnike, gdi se gork plač dijeli; 
    nu nas sin tvoj ote iz vrlijeh njih ruka 
       tere nas zledi te slobodi i muka, 
    koji dar neizmjerni srcem razmišljati 
       ima svak po sve dni i za har prijati. 
    A ja ga svršeno u zabit postavih, 
       ter tebe ljuveno ne služih ni slavih, 
    nu bludne taštine, koje su bez broja, 
       i mnoge krivine po sve dni slijedih ja. 
    Molim te oprosti, bože moj, bože moj, 
       rad tvoje milosti neharnosti mojoj, 
    i zlobno srce me od grijeha izbavi, 
       neka te sve vrijeme i služi i slavi. 
    I u me tvu ljubav hotjej ukrijepiti; 
       nek od sad nepristav budem te slijediti; 
    i meni dopusti, da vel'je tve dare 
       ne pustim iz usti ni iz srca nigdare; 
    i da ovo moje bude bit tvoren'je 
       na hvaljen'je tvoje i na me spasen'je. 
 Psalam 1. 
   
 Pokli mi dopusti, da zlobno srce me 
       i grešne još usti pomenu tve ime, 
    veliko toga rad ufan'je jur stekoh, 
       tere se k tebi sad s molbami utekoh. 
    Cjeć toga tužan ja, ki cvilim dan i noć, 
       kroz moja griješen'ja molim te za svu moć, 
    u gnjevu tvom nemoj mene pokarati, 
       ni u srdžbi tvojoj grješna podepsati. 
    Budi mi milostiv, uzmnožni bože moj, 
       negledav, jer sam kriv i zloban ovakoj; 
    jer veće jes tvoje najmanje smiljen'je 
       nego li sve moje veliko zgriješen'je. 
    Eto sam bolan vas, kroz toj me ozdravi, 
       ti koji imaš vlas vrhu sve naravi. 
    Jer lijek me nezdravi i moje nemoći 
       u bil'ju i travi i ljudskom ni moći, 
    neg samo u tvojoj, veliki moj bože, 
       kreposti jedinoj, ka tvorit sve može. 
    Tijem ako ljekar moj ne budeš ti biti, 
       sve dni ću ovakoj boležljiv živiti. 
    Kroz toj me izvidaj i zledi izbavi, 
       i razum meni daj, da slijedim put pravi. 
    Jer tužne me kosti, u kojijeh moz' vene 
       i sahne, zadosti velmi su smućene. 
    Jure zglob od zgloba meni se rastaje 
       u svako ter doba pribivam plakaje. 
    I duša tač moja i pamet i sva svijes 
       u kom ni pokoja, smetena velmi jes. 
    Tolike protiv njoj napasti ishode, 
       jedne š njom biju boj a druge prihode. 
    Da nu ti kadgodir na me se obrati 
       ter mojoj taj nemir dušici prikrati. 
    Spasi me rad tvoje milosti, moj bože, 
       nitkore bez koje spasen bit ne može. 
    Jere nije pod nebi tko vječnom smrti mre, 
       da bi se o tebi spomenul kad umre, 
    također u pako postavljen kad bi bil, 
       da bi svoj grijeh plako i tebe spovidil. 
    Zač koji u mukah pribivat dostoje, 
       dobro jim u rukah ne stoji nikoje. 
    Tijem ovdi da me sad moj grešni duh ođe, 
       i mojih grijeha rad u pako da pođe; 
    kako bih na svijeti dobrotu tvu mogal 
       narodom izrijeti i njojzi hvalu dal? 
    kako li sve vike mogal bi glasiti 
       darove razlike, koje mi dade ti? 
    Zač kad bih grijeha dil u muke bil stavljen, 
       tad ne bi nigdar htil od mene bit slavljen. 
    Tijem momu životu hotjej dopustiti, 
       da vijek tvu dobrotu ja budem slaviti, 
    i neka zadosti dobra, ka nam sazda, 
       po vel'joj milosti spovijedam ja vazda. 
    Trudim se za svu moć gorko uzdišući, 
       odar moj svaku noć suzami perući, 
    Postelju moju tač i javi i u san 
       roneći gorki plač poljevam jadovan, 
    ter se je oko me, u komu vida ni, 
       i koje je puno tme, smutilo u meni. 
    Eto jur među svim ostarih nebog ja 
       neprijateljim mojim, koji su bez broja, 
    i ki su bez srama i stida ovakoj 
       sjedijema kosama obujmil' život moj, 
    ter nove saspeli meni su tonote 
       da bi me odveli od tvoje dobrote. 
    Jer hoće na silu, da moje dni strajem 
       bludnosti u krilu kroz ku se skončajem 
    i kroz ku čas i hip pribivam cvileći 
       gorčije neg nalip suzice roneći. 
    Također još ine bjehu mi u misal 
       stavili taštine, ke ne bih ispisal. 
    Jur bjehu sve sprave odredil', da moje 
       srdašce tej slave svjetovne opoje; 
    ali ja krepko stah, kako stup kameni, 
       ter uho me ne dah morskojzi sireni, 
    neg ljevah na svak čas kroz grijehe velike 
       niz blijedi moj obraz od suza dvije rike. 
    Nu dake sprave te hoćeš jim skoro ti 
       rad tvoje dobrote sasma prikratiti. 
    Kroz toj svi na pospjeh od mene pođite, 
       vi koji u djelijeh nepravde slijedite; 
    jer moje višnji sad usliša cviljen'je 
       i primi svoje rad milosti moljen'je. 
    Neka se svi kroz toj pometu i stide 
       i svrnu stupaj svoj ki me nenavide. 
    Jur biše hvaljena od vijeka prvoga 
       tri sobstva združena s jedinstvom od boga, 
    tijem prava bud scjena, bud njima čas mnoga 
       i segaj vremena i doba vječnoga. 
 Psalam 2. 
   
 Svi da su blaženi, kojijem je prošten grih 
       i kim su skroveni grijehovi vel'ji njih; 
    blaženi muž oni među sva stvoren'ja, 
       kojemu višnji ni navrgo zgriješen'ja 
    i komu u duši ni zlobe ni zledi, 
       neg pravdu on druži po vijeke i slijedi. 
    Eto što do sad ja satvarah potaje 
       zgriješen'ja vaj moja, boles me skončaje, 
    ter mi se zgodil' jes, kako no čoviku, 
       koji nije htio boles pokazat lječniku. 
    Kroz toj su me kosti, u kojijeh nije moći, 
       u vrloj zadosti ostaril' nemoći, 
    cjeć koje za mal čas na pomoć vapeći, 
       privel'ju tvoju vlas nepristav cvileći, 
    u dne i u noći, tva ruka viteška 
       u koj su sve moći, vrh mene oteška, 
    ter nebog svakoje, kada trn proskoči 
       grešno srce moje, oćutih žestoči. 
    Jurve sam parjal zled, ku ćutih vele dni, 
       tijem sveti tvoj pogled bez srdžbe svrn k meni, 
    jer suze sej moje, ke ronim grijeha dil, 
       jur su plam od tvoje rasrdžbe pogasil'. 
    Pak ti znaš, jer sam ja samo tve stvoren'je 
       i prilika tvoja, a ti me spasen'je. 
    Ja ti sam zlobe me, ke držah skroveno 
       minuto toj vrijeme, pokazo svršeno. 
    Jer oni vel'ji strah, cjeć koga u meni 
       zgriješen'ja satvarah, ni broja kojim ni, 
    jur mi se svrnul jes u vel'je ufan'je 
       ter mi je vratil svijes i smiril me stan'je. 
    Tijem zlobe, ke slijeđah, ostavih sasma prem 
       i ohol što iđah, umiljen sada grem; 
    nu vel'ja tva ljubav, životu ka momu 
       pokazal' jes put prav, uzrok je bil tomu. 
    Prislavni moj bože, pod nebom taj tko je, 
       stoti dil da može dobrote rit tvoje? 
    i vel'je milosti i one ljubavi, 
       koja me gorkosti pakljene izbavi? 
    Dobro ne budući spovidil tebi zled, 
       srce me razvrući, ko bješe kako led, 
    i tvoju na pospjeh milos mi hotje dat, 
       jer ćeš prije prostit grijeh, neg li za nj pedepsat. 
    Kroz toj svaki čovjek posvećen još da je zgor 
       (bez grijeha jer u vijek ne može bit nitkor), 
    ima se na sviti u vrijeme svakoje 
       priklono moliti za zgriješen'je svoje, 
    i gorku ćutiti u srcu svom boles, 
       jer dobro činiti potrebno vazda jes. 
    Njekoji razgovor odkle mi veće ni, 
       srdašce jak mramor steko sam u meni, 
    tere sam mimo toj cjeć tvoje ljubavi 
       obrnul stupaj moj za slijedit put pravi. 
    I akoprem dosti pospješan nijesam bil, 
       nu u tve milosti, znam, nijesam još zacknil. 
    Jer oni ki budu svršeno uckniti, 
       hoće jim za ludu i zaman sve biti. 
    Još kad bi iz oči potope ljevali, 
       ne bi t' se na oči nigdar približali. 
    Zač nećeš tada htjet čuti njih plakan'je 
       ni poste njih vidjet ni njih pokajan'je. 
    Ti s' me utočište i dobro svakoje, 
       ti si pribježište od tuge sve moje, 
    ka bješe do sada život moj obujal' 
       i srcu mom jada s čemerom dosti dal'. 
    Kroz toj me vesela, molim te, učini, 
       neka ja od sela mirujem po sve dni. 
    Čuju tvoj slavni glas, jedini bože moj, 
       koji mi na svak čas govori sve ovoj: 
    razum ću, svijes i um dopustit ja tebi 
       i hoću t' pravi drum pokazat od nebi, 
    ter ću utvrditi vrh tebe oči me, 
       da u vik slaviti budeš moje ime. 
    Je l' itkor na svijeti, da može zamjerno 
       ovo me izrijeti vesel'je neizmjerno? 
    ko višnji rad svoje velike ljubavi 
       u srce tač moje kreposno postavi. 
    Jer tužan jure bih pogriješil put pravi, 
       ter kako slijep idih k nevoljnoj dubravi, 
    u koju zahode oni, ki život svoj 
       u krilu provode bludnosti ljuvenoj. 
    Jer veće ovi svit neg li boga ljube 
       za rados, ka će bit i proć, vječnu gube. 
    Nu sasma višnja čes miso mi tuj skrati 
       i pamet i mu svijes na pravi put svrati. 
    Nemojte jakno konj i mulac vi biti, 
       ki kad hoć proć mimo nj, pruca se kopiti. 
    U kojih uma ni ni stida ni srama, 
       čeljusti njih stegni oglavmi i uzdama, 
    neka se oni tad ne budu prucati, 
       kada ih grijeha rad budeš pedepsati. 
    Mnoge su na sviti od bičev prilike, 
       kijem opći svijestiti višnja moć grešnike; 
    nu koji ufan'je u bogu imaju, 
       u miru njih stan'je sve dni uživaju. 
    Veseli budte vi svi u gospodinu, 
       koji ste put pravi slijedili i istinu; 
    i ki ste pravedni i čisti u svemu, 
       slavte se po sve dni u srcu vašemu. 
    Od zemlje počete do sada, sad i sveđ 
       trojice prisvete svak slavu pripovjeđ, 
    i vik ne pristale naricaj njoj hvale. 
 Psalam 3. 
   
 Molim te, bože moj, ljubavi velika, 
       u gnjivu tvom nemoj karat me grešnika, 
    ni u srdžbi tvojoj svijestiti htjej mene, 
       po vas dan u kojoj tužni duh moj vene. 
    Zač ljute tve strile srce mi raniše, 
       nu drage i mile meni dosti biše. 
    Jer grihov bez broja, u kojih živiše 
       grešna duša moja, mene slobodise; 
    iz kojih skočih van pri vel'joj potribi 
       jakino konj jedan uboden iz glibi. 
    Kako dobar ljekar, ki zna mu nemoć svu, 
       ukrijepil jesi zgar vrh mene ruku tvu: 
    tijem hotjej izvidat ljute rane moje 
       i meni pomoć dat milosti cjeć tvoje. 
    Jer zdravja u mojoj puti ni rad gnjiva, 
       a zdravje i mir moj s tobome pribiva. 
    Ti sam me nevolje i ovi bridak nož 
       koji me sveđ kolje, u rados svrnut mož. 
    Velmi su me kosti, na kih se opirem, 
       nemirne zadosti ter nebog jedva grem. 
    Bojim se u trudu, prije neg li za moj grih 
       boljet se ja budu pomanjkal da ne bih; 
    prida te jer moje bezakonje pride, 
       grešni moj duh koje i glavu nadide; 
    ko po taj ćutim put tegotno na meni, 
       da obraz moj svrnut proć nebu moć mi ni, 
    ter kako luk jedan otegnut do mjere 
       grem sagnut po vas dan, ničeći jak zvijere. 
    Jer ništor teže bit od grijeha ne može, 
       prem da vas saj svit u breme podlože. 
    Cjeć toga jakosti veće nije ni malo 
       ni koje kreposti u meni ostalo, 
    koje mi toj breme, kroz ko ću plakati 
       i tužit sve vrijeme, svršeno prikrati. 
    Jere se me rane velmi usmrdješe 
       i sa svake strane jadovno sagniješe; 
    zač od njih, jak čovjek ki ne zna ničesar, 
       ne umjeh tužan lijek ni pomoć prašat zgar. 
    Kroz toj se prostro sad od mojijeh jur mesa 
       toliki velik smrad priko svijeh nebesa, 
    jer višnji svoj obraz od mene sakriva, 
       i stoji na svak čas proć meni pun gnjiva, 
    videći tač duh moj, od ništa ki stvori, 
       u puti jaoh mojoj u grijesijeh gdi gori. 
    I za toj nikoga ne krivim nebog ja, 
       neg mene samoga i moja bezumja, 
    koja mi ovomu činiše da služu 
       svijetu laživomu, cjeć koga plač družu. 
    Smišljaje na mnoštvo od nevolja mojih 
       poznavam uboštvo u koje stavljen bih, 
    zacjeć jer dan i noć vladaoca višnjega 
       ne ljubih za svu moć ni slijedih vrh svega. 
    Nu vel'ja oholas, koja mnom vladaše, 
       i koja moju vlas visoko dizaše, 
    ter mišljah u meni, da se ja na svijeti 
       u svemu blaženi mogu zvat i rijeti, 
    jur je ponižena, padnuvši od zgori, 
       jak jela zelena, ku pastijer obori. 
    Tijem što htjeh ohol it ludosti nadiljan, 
       sada grem priklonit i dosti uhiljen. 
    I tako ja od sad pateći boljezan 
       zgriješen'ja moga rad trajat ću noć i dan. 
    Tijem žalos cjeć zloba, s kom život provođah, 
       (jer u svako doba zlovoljan ja hođah) 
    i moje dresel'je i čemer priljuti 
       u rajsko vesel'je višnji će svrnuti. 
    A sve toj svoje dil milosti velike, 
       ka nikad nije ucknil' pomoći grešnike. 
    Jur srce i duh moj pun je porugan'ja 
       i već nije u mojoj puti zdrava stan'ja. 
    Misleći bludnosti, u kojijeh zaspal bjeh, 
       i mnoge ludosti, do sada ke slijedjeh, 
    žalostan jur jesam i velmi se smjerih, 
       rad uzdah', koje sam podiral za moj grih; 
    ter tašta ma slava parjal' je sve hvale, 
       jakino dubrava, kada ju popale. 
    I oholas moja priklonstvu jur se dal' 
       i tvrdos svakoja u meni je omekšal'. 
    Prid tobom, moj bože, od koga nijedna stvar 
       tajat se ne može ni skriti nikadar, 
    jer svete tve oči pozrijeti mogu svud 
       jak sunce s istoči kroz bistar caklen sud, 
    željen'je moje ni ni uzdisan'je skrovno, 
       koje ja po sve dni podiram jadovno; 
    ni suze bez broja, ke ljevam na svak čas 
       niz lica vaj moja ter hodim tužan vas. 
    I srce u meni velmi se smutil' jes, 
       i javi i u sni pati trud i boles; 
    jere sve kriposti, ke za me biše boj 
       hrabreno zadosti, ođoše život moj. 
    Bojim se togaj dil tere duh moj vene, 
       da ne bi pridobil neprijatelj vaj mene. 
    Nu tko da strah i vaj ne bi imal i gork cvil, 
       koga bi družba taj jak mene ostavil? 
    Prem kako sred luga kad putnik bude zać, 
       prid večer bez druga ter puta ne vi nać, 
    ni zna već svrtati kamo će stupaj svoj, 
       jere se dan skrati a pride noć u toj, 
    jur bih se našo ja i već bih tužan bil, 
       neg jer sam ufan'ja u boga sva stavil, 
    u kom se pokrijepil' jadovna duša ma, 
       i veće danak bil ne pozrim očima, 
    jer od njih svjetlosti pođoše i vas vid 
       da tašte radosti ne slijede u naprid, 
    ter moga života veće ne primaga 
       svjetovna ljepota ni koja stvar draga. 
    Jere je obujmil jak oblak sunašce 
       pokornji plač i cvil vid i me srdašce. 
    Tijem se moj grešni duh od svijeta odmeće 
       i njemu na posluh mimo toj bit neće, 
    ter kako jedan cvit oznobljen od slane 
       bude se pojavit od zrake sunčane: 
    tako se prem duh moj i srce u meni 
       ponavlja po tvojoj milosti po sve dni. 
    I tvoje u me zgar priđe govoren'je, 
       veleći ovu stvar kroz ljudsko griješen'je: 
    Prijatelji jur moji protiv meni staše 
       i bližnici, koji ljubav mi kazaše, 
    i ki blizu staše, na dalek ostaše, 
       silu mi činjaše, ki duh moj iskaše. 
    Eto ja u plaču i tuzi čemernoj 
       proročki tomaču tve riječi bože moj. 
    Jer mi se skup jedan sve čini viditi, 
       proć tebi gdi je van izišal boj biti, 
    od iskrnjijeh tvojijeh, koji su zgubil' svijes 
       oružje od kojijeh neharstvo vel'je jes. 
    Tezijeme dobra sva, kojijem ih nadili 
       neizmjerna milos tva, jesu ti platili. 
    Kroz toj ih najbrže, kako stril iz luka, 
       od sebe odvrže kreposna tva ruka, 
    da zna svak pod nebi tko ime tve slavi, 
       jer nijesu vik tebi prijatelji bil' pravi, 
    za sve jer činiše tva posvetilišta 
       i riječi tve štiše po mnoga godišta. 
    Zač usti svi tebe na svak čas slavljahu, 
       a srcem od tebe daleko stojahu. 
    Slijedi nam još tvoje govoren'je ovoj, 
       koga jur puno je srce me i duh moj: 
    Oni ki u meni taštine iskaše, 
       velike proć meni rekli jesu laže, 
    meu sobom mrmljeći, jak more pri kraju, 
       i pčele leteći, kada med zbiraju. 
    Tere su nepristav kušal' sve načine, 
       da na me ki sam prav obrnu krivine. 
    Tijem misli zle dosti oni su mislili, 
       kako bi kreposti moje okrivili. 
    Toli hudi bjehu, proć meni jer stoje 
       psovkami zovjehu molitve sve moje, 
    ter zledi i zlobe, kroz ke me karahu, 
       iz hude utrobe na mene valjahu. 
    Ali ja kako gluh radi umiljen'ja 
       tej psovke njih ne čuh ni manje mrmnjen'ja, 
    neg željah moje rad velike ljubavi 
       da bi se svrnul' kad slijediti put pravi; 
    i kako da nijem bih, ništor ne govorah, 
       ni usta ja mojih nigdir ne otvorah, 
    gdje svjedoke krive, koji govorahu 
       satvari lažive, proć meni vođahu 
    tere njih oholas zlobami svakojim 
       dobivah na svak čas priklonstvom tad mojim. 
    Jošte se dopustih, jak čovjek da sam ja, 
       komu nije u ustih nigdar pokaran'ja. 
    O slavni bože moj, o kralju od nebes, 
       velik ti razum tvoj i ljubav tvoja jes; 
    tere po vel'jemu hotje ustrpljen'ju 
       nauk dat tvojemu dragomu stvoren'ju, 
    da može ovi svit, koji je tužan vas 
       i velmi jadovit, pridobit za mal čas. 
    Kroz toj se umiljen opeta svrćem ja 
       ufan'jem nadiljen na moja moljen'ja, 
    ka hoti uslišit, molim te ljuveno, 
       i moj plač utišit, ki ljevam skroveno, 
    neka se mom trudu, u kom duh moj stoji, 
       radovat ne budu neprijatelji moji. 
    Nego li učini, da se svi žaluju, 
       videć me pod sini tvojom gdi stanuju; 
    jer se zled velika u srcu njih leže 
       ter mene grešnika svakoji čas preže. 
    Zač dobro mogu rit, ne ganem moj stupaj 
       van puta za izit, počnu mi davat vaj, 
    kakono onomu, ki ni htil na sviti 
       po putu pravomu nikadar hoditi. 
    Nu sam ja pripravan ter mi je vele toj 
       cviliti po vas dan za zlobu i grijeh moj, 
    i podnijet svakoja veselo i milo 
       pedepsan'ja tvoja kroz hudo me dilo. 
    Tijem gorka ma boles, gdi svrnem moj obraz, 
       prida mnom vazda jes i bit će po vijek vas. 
    Kad godijer budem ja s kajan'jem tebi rijet 
       vel'ja bezakonja, ka skrivih na saj svijet, 
    ufam se u tvoje veliko smiljen'je, 
       da mi ćeš svakoje oprostit zgriješen'je; 
    jer u svako doba čovjeku ucknil' ni 
       kajat se od zloba, dočijem je u sjeni. 
    Eto krepko moji neprijatelji živu 
       i svaki njih stoji vrh mene u gnjivu, 
    i koji zledi dil nepravo mene su 
       velmi nenavidil', uzmnožil' se jesu; 
    i ki zla po sve dni za dobra davahu, 
       moćno se jur meni u svem protivljahu, 
    za urzok jer pravi i dobri put slijeđah 
       cjeć tvoje ljubavi, a zli nenaviđah. 
    Nu dake, bože moj, nemoj me grješna oć 
       ni svrtat stupaj tvoj od mene dan i noć; 
    nastoj mi na pomoć i na me življen'je 
       molim te za svu moć, bože, me spasen'je. 
    Slava ocu vječnomu i višnjem sinu svom 
       i duhu svetomu, ki su svi u jednom, 
    ko bog je hvaljen sad i ko bi odkle je svit 
       i ko će sveđ od sad u vijeke vijeka bit. 
 Psalam 4. 
   
 Smiluj se, bože moj, na mene grešnika 
       po milosti tvojoj, ka je privelika, 
    i po vel'jem mnoštvu od smiljen'ja tvojih 
       koja su srdžbu tvu nadišli i moj grih; 
    i zlobu mu smrsi, smjerno te molim ja, 
       i moje izvrzi grijehove iz broja. 
    Moje su velike zledi i zgriješen'ja, 
       nu su bez prilike veća tva smiljen'ja 
    tere si mnozijeme, milosti tvoje dil 
       u potrebno vrijeme sagrijehu oprostil. 
    Kroz toj me tvoja moć od mojijeh nepravad, 
       ke tvorih dan i noć, oprati hoti' sad; 
    i mene svršeno od grijeha očisti 
       i moje kameno omehšaj srce ti. 
    Jer vel'ju moju zled, ku tjerah i slijedih, 
       otvoriv moj pogled jur poznah i vidih; 
    i grijeh moj po vas dan i s večer do dzore 
       meni jes protivan, većma se ne more, 
    koji sam po momu hotjen'ju satvoril 
       tebi jedinomu, ter kroz toj patim cvil. 
    Da nu zlo sve moje, ke stvorih prid tobom, 
       opravdat će tvoje govoren'je sobom, 
    o kom su tolici naredbe svoje dil 
       proročki jezici zamjerno govoril'. 
    Kroz toj će sinak tvoj na ovi svijet priti, 
       da bude nepokoj i žalos patiti, 
    sve radi ljubavi naroda ljudskoga, 
       neka grijeh izbavi čovjeka prvoga. 
    I oni hip i čas, kad suđen budeš bit, 
       tvrdos će tvoja vlas zločincem pridobit 
    ter će rijet cjeć toga: istini ovo jes 
       sin boga živoga, vladaoca od nebes. 
    Eto jur začet ja u bezakonju bih 
       i mati jaoh moja zače me u grijesih, 
    ter se je na saj svit zled sa mnom rodila, 
       ka se je, pravo je rit, velmi uzmnožila, 
    od ke me vijek ini, uzmnožni moj bože, 
       razmi ti jedini, slobodit ne može. 
    Vazda si veliku istinu ljubil ti 
       i meni grješniku milo pokazati 
    neznana htje tvoja od vel'je mudrosti 
       i otajna koja mnoga su zadosti; 
    jer meni dopusti i stavi milos tva 
       u griješne me usti duh od proročanstva. 
    Tijem neka spraženo srce me ne vene, 
       isopom ljuveno okropi ti mene, 
    i njegov sok isti okusit daj meni 
       da sasma očisti srce se u meni, 
    tere me operi da sam bjelji snijega 
       i zlobu otjeri iz duha mojega; 
    i sa mnom dresel'je razdijeli i gork vaj 
       a svako vesel'je i rados meni daj, 
    neka se me kosti, ke se su umilil', 
       raduju zadosti utekši pod tvoj kril, 
    Odvrati lice tve od moga zgriješen'ja 
       i smrsi zlobe sve, koje ti stvorih ja; 
    i čisto u meni srdašce satvori, 
       neka te po sve dni i po vas vijek dvori. 
    Ponovi, bože moj, rad tvoje ljubavi 
       i ukrijep u mojoj utrobi duh pravi, 
    i od lica tvoga ne odtiri mene 
       i duha svetoga ne odnim od mene. 
    I meni spaseno vesel'je povrati 
       a žalos svršeno od mene odvrati. 
    Utvrdi u meni za milos dobri duh 
       i javi i u sni neka t' sam u posluh, 
    neka nepravednijeh naučim pute tve 
       da budu parjat grijeh i zledi svoje sve; 
    i da se svi k tebi nečisti obrnu 
       i zloću u sebi u dobro da svrnu. 
    Pritužni život moj od krvi izbavi 
       i mene s tvom nemoj rastavljat ljubavi, 
    neka pripovijedat tvu pravdu moj jezik 
       i njojzi hvalu dat bude sad i vas vik, 
    koju će poznati grešnici svi kroz toj 
       i svoj grijeh plakati, kako ja plačem moj. 
    Otvori usne me i griješne me usti 
       i meni tve ime slaviti dopusti, 
    i hvale tvoje svim pukom navijestiti, 
       koju stvar ja ne vim bez tebe tvoriti. 
    Jer slave tolike dostoj se od svudi, 
       ke ne bi u vike izrekli svi ljudi. 
    Cjeć toga u mnozijeh, o bože istini, 
       u pismih ja mojijeh slavih te po sve dni, 
    ka ti sam prikazal u posvetilište, 
       i druga ja bih dal da milos tva ište. 
    Nu ona godišta skoro hoće priti, 
       kad posvetilišta svakoja neć htiti, 
    neg ti će misal bit unutarnja mila, 
       ka se je na saj svit u Abramu vidila, 
    ki sinka od tebe ne hotje braniti, 
       koga već neg sebe ljubljaše na sviti, 
    ter srce ti paka njegovo pravedno 
       u mjesto Izaka prija mu pod jedno. 
    Posvetilište jes žalostiv bogu duh 
       i srčana boles, priklonstvo i posluh. 
    Jer srce skrušeno do sada višnji zgar 
       i velmi umiljeno pogrdil' nije nigdar. 
    Molim te za tvoju dobrotu prisionu 
       da rados svakoju satvoriš ti Sionu 
    neka t' se saziđe mir jerusalemski, 
       da mirnos k nam priđe i pokoj nebeski. 
    Tada ćeš drago ti i slavna milos tva 
       od pravde primiti posvetilišta sva. 
    Tad će se od svakoga telice polagat 
       svrh otara tvoga i tebi hvale dat. 
    U trojstvu bog svoje hvale imo, ke čeka 
       i ke mu pristoje bit dane od čovjeka, 
    ko hvaljen bio je s početka dosleka 
       i sada kako je bud hvaljen do vijeka. 
 Psalam 5. 
   
 Usliš me moljen'je uzmnožna tvoja moć 
       i neka vapjen'je me bude k tebi doć 
    i lice tve nemoj nikadar odniti 
       od mene, bože moj, ni svrnut ni skriti. 
    U ki mu godir dan glasim tužbe moje, 
       od mene nomoj van odnijet uho tvoje; 
    i u ki godir čas budem te ja zvati, 
       skoro moj plačni glas hoti' uslišati. 
    Jer pravo tebi dim, tužnu se vaj meni 
       smanjkaše jakno dim prid vjetrom, moji dni 
    tere se me kosti, kako sam vidiš zgar, 
       sahoše zadosti, jak jedna suha stvar. 
    Jur je poraženo jak ljeto od zime 
       i svenul' jak sijeno jadovno srce me, 
    jer pamet ne stavih, koju mi grijeh skrati, 
       tere zaboravih hljeb moj blagovati, 
    hljeb oni istini, u kom su slasti sve, 
       moj bože jedini, zapovijedi su tve. 
    Podiruć od duše iz glasa uzdah moj 
       kosti prionuše k puti moj prigrešnoj 
    ter mnogi trud i jad oćutih tega dil, 
       jakino tko je glad za vele dan patil. 
    Kroz toj se ja bojim, hoću li tužan moć 
       ustima kad mojim moj grešni duh pomoć, 
    da bih od spasen'ja hljebom se pokrijepil. 
       Nu tvoja smiljen'ja nikad nijes' ucknil', 
    u ka sam sve moje ufan'je postavil, 
       a sasma svakoje griješen'je ostavil. 
    Učinjen jesam ja (govoriš ti ovoj 
       pod usta sad moja veliki bože moj) 
    priličan pustinjoj ptici Pelikanu, 
       ka našad porod svoj usmrćen na stanu, 
    iz prsi tad svojijeh bude krv pustiti 
       i njome na pospjeh porod oživiti. 
    A toj nam hoće rijet velika tvoja vlas: 
       u krvi oživjet za milos hoću vas, 
    i prem kako ljiljak u spili ki sidi 
       inu stvar neg li mrak ikadar ne vidi, 
    tač ino na svijeti u svako jur doba 
       diš, neću vidjeti neg tamnos od zloba; 
    i jak kos na trzni ki bdeći sjedi sam 
       vrh strijeha po sve dni učinjen ja jesam. 
    Toj veli milos tva, jer kade scijeniti 
       budu te za mrtva, onda ćeš ti bditi, 
    važeći velika činjen'ja ka si ti 
       na svijetu od vika mislil izvršiti. 
    Za milos jer ćeš sit nad pako, od koga 
       vrata ćeš oborit i svezat staroga 
    u oganj taj vječni zločinca našega, 
       nikomur da već ni dosada od njega. 
    Ter tako kos jedan, koji mnoge trude 
       leteći vele dan propatil uzbude, 
    sjede počivati vrh kuće, u kojoj 
       bude pribivati čeljadi velik broj: 
    tako će moć tvoja kad bude ukrijepit 
       na zemlji svakoja, na nebo slavom prit; 
    ter ćeš meu anđeli i dusi, bože moj, 
       ke rajom nadijeli, pribivat mimo toj. 
    Pak ovoj veliš ti: oni, ki od mene 
       imahu činiti svaki dan spomene 
    za dobra velika koja sam njimi dal, 
       kojim nije prilika, protiv mi jesu stal' 
    jak da bi ma dila, ka svijetu objavih, 
       nepravedna bila, kako no jesu njih; 
    i ki me to većma prida mnom hvaljahu, 
       zlo na me za plećma s kletvami veljahu, 
    kako da istini spasitelj nijesam ja, 
       neg da ih jes' sve dni rasipal' moć moja. 
    Pepeo se kako kruh jur meni jediješe 
       i piće za posluh suzami me bješe, 
    a vel'ja oholas i zloba od ljudi 
       zled na me svaki čas valjaše od svudi, 
    videći gdi ja sam za milos velike 
       zagrljam i primam pokorne grešnike. 
    I ta jim zadosti ne hoće stvar biti, 
       nu će smrt s gorkosti na mene spraviti. 
    Istina sve je toj i toj će na sviti 
       prislavni bože moj od tebe slijediti, 
    jer će se protivit tvom pripovijedan'ju, 
       protivno jer će bit grešnomu njih stan'ju. 
    Eto je sad zgoda, da budem rijet ova 
       u hip od naroda po usta Adamova: 
    od lica srdžbe tve i gnjeva tvojega 
       radosti moje sve rad grijeha mojega 
    dignuv vrgal jesi i u jad obratil 
       ter žalos na me si trud i plač navratil, 
    da su se moji dni s jakosti jaoh svakom 
       priklonil' jak sjeni, kad no je prid mrakom. 
    Jurve se jadovit sahoh kako sijeno, 
       od vele koje lit u stog je složeno. 
    Nu tvoja, moj bože, velika vlas i moć 
       tač neće ni može na manje nigdar doć; 
    da nu ćeš po vijek vas, kako sve bog pravi, 
       s kojijem je svaka vlas, pribivat u slavi, 
    i hoće pod nebi od roda u narod 
       spomenu o tebi činiti svaki plod. 
    Uskrsnuv hoćeš ti Sion pomilovat 
       po tvojoj dobroti i vječni mir mu dat, 
    koji prilikuju k narodu ljudskomu 
       i kroza nj klikuju k milosrđu tvomu. 
    Jer je prišlo vrijeme milos mu stvoriti 
       i da se tve ime svud bude slaviti. 
    I kad uskrsnuti bude sin dragi tvoj, 
       hoće se ganuti i dignut velik broj 
    učenik i sluga njegovijeh na sviti, 
       kijem će draža tuga neg li rados biti, 
    i stijen'je na gori neg kamen'je drago, 
       i spile neg dvori i uboštvo neg blago. 
    Nit će smrt hajati, da nu će krepka stat 
       kad jih budu klati i stijen'jem pobijat. 
    Radi tve ljubavi, ka vel'je kreposti 
       u srcu njih stavi i svake mudrosti. 
    Još će se za svoje krvnike moliti, 
       da grijehe svakoje budeš im prostiti; 
    jer će milostivi vrh zemlje svoje bit, 
       od koje jesmo svi stvoreni na saj svit. 
    Po putu od tvojijeh pripovijedalac svak 
       u stranah svakojijeh, gdje sunčan siva zrak, 
    ne samo puci svi zamjerno sve vrijeme 
       nu još svi kraljevi slavit će tve ime 
    i hoće strah velik od njega imati 
       i njemu po vas vik sve hvale davati. 
    Eto je Sion svoj Gospodin sazidal 
       i vječni mir i goj i rados nami dal, 
    novu je crkvu dim u srcu od dobrijeh, 
       ku rek bi da vidim, sagradil na pospjeh; 
    ter nam će toli prijek jedan put otvorit, 
       svakoji tad čovjek da može shranjen bit. 
    On će se u slavi vidjet neizrečenoj, 
       kad vel'ji i pravi bude sud činit svoj. 
    Tuj će se vidjet moć, gdi je đavla pridobil, 
       gdi mu je sasma moć i vrlu vlas slomil. 
    Tuj će se viditi, gdi se je dal prodat, 
       za nas odkupiti i rajski mir nam dat; 
    i gdje htje umrijeti da mi ne umremo, 
       nego li živjeti da u vijek budemo 
    u vel'joj svjetlosti i slavi njegovoj, 
       ka će bit zadosti, sve će se vidjet toj, 
    jere je od vika milosti svoje dil, 
       ka je privelika, sahranit svijeh mislil. 
    Zašto on ljubi svijeh i ako koji nas 
       za zlobu i svoj grijeh bude poć u propas, 
    ne htiv se od svoga zgriješen'ja kajati, 
       ni manje u boga ufan'je imati, 
    nejma se za tu stvar boljeti ni tužit, 
       jer taci milos zgar vijek neće sadružit. 
    Eto je od smjernih vapjen'je potvrdil 
       i nije molbe njih nikadar pogrdil, 
    da zna svak, jere ni od duše zgubljen'je 
       vel'je bezakoni i mnogo griješen'je, 
    neg tvrdos srčana i griješit nepristav 
       i nehtjet svih dana vratit se na put prav. 
    Jer tako jadovan tko vodi život svoj, 
       ne može ne imat stan u muci pakljenoj. 
    Al oni ki svoju ne bude slijedit zled, 
       neg na milos tvoju svrtati svoj pogled, 
    velmi se od zloba u srcu boleći 
       i u svako doba za nje se moleći, 
    odlučiv da veće za nijednu na svijet stvar 
       sagriješit vijek neće ni skrivit nikadar: 
    tomu neć hotiti nit mu ćeš branit moć 
       u milos tvu priti i bit mu na pomoć. 
    Da ti se sva ovaj u narod drugi tvoj, 
       kojemu hraniš raj, napišu bože moj; 
    jer neće nigda htjet židovski mnogi puk 
       od sina tvoga svjet primiti ni nauk; 
    nu riječi njegove, koje će svete bit, 
       jak svjetlos . . . . . hoće nenavidit, [2] 
    ter mu će smrt zadat jako razbojniku, 
       ka se prije vidil' dat nije nigdar čoviku. 
    Nu puk, ki na saj svit satvoriš, meju ina 
       hvalit će i slavit smjerno gospodina, 
    i hoće zakon vas pravedni obslužit 
       i pravdi hip i čas dvoriti i služit, 
    za sve jer prije toga zakone tjeraše 
       od nepravijeh boga i njim se klanjaše; 
    ter kroz toj višnjemu vel'ju će hvalu dat, 
       jere je htio k njemu milosno pogledat. 
    Zač višnji pogleda sa gornje visine 
       ter griješni duh ne da, da nami izgine; 
    jer pozrije s nebesa na zemlju ljuveno, 
       videći gdi plesa đavo nas svršeno. 
    Cjeć toga vrhu nas smili se grešnika, 
       ter sina u taj čas satvori čovjeka, 
    koji nas smrtim svijeh odkupi od smrti 
       i đavlju na pospjeh hotje moć satrti, 
    za čuti glas tužni od onijeh ki zvahu 
       iz limba, ki sužni u uzi stojahu; 
    koji jur za svu moć iz tamnijeh dubina 
       vapješe na pomoć Hrista tvoga sina. 
    Hrlo ga zadosti na saj svijet odpravi, 
       neka nas tamnosti pakljene izbavi. 
    Jer videć ti s nebes, o bože, svaku stvar, 
       ka je bil', koja jes i ka će bit igdar, 
    ču tužno plakan'je i čemer i gork jad 
       od onijeh, kijem stan'je u tminah bješe tad, 
    koji dobra mnoga u svoja vremena 
       iz radi svetoga tvojega imena 
    bjehu satvorili ter jim ti cjeć toga 
       radosno podili milosrđa tvoga, 
    koga okusiše sinovi od onijeh, 
       ki gorkos podniše za starijeh rodjak grijeh. 
    Od krstjan dim ovoj, kijem oci umriše, 
       prije neg li mir i goj s tobome staviše; 
    ki život vođahu u tvoj nemilosti 
       ter griješno živjahu i zlobno zadosti 
    za uzrok i za zled čovjeka onoga, 
       ki najprije ne htje red slijedit htijenja tvoga. 
    Tijeh otac hoćeš ti prosvijetlit sinove, 
       budu navijestiti prisveto ime tve 
    i slavu još onu, podobna ka je njemu, 
       pukom u Sionu i u Jerusalemu. 
    Jer ki je božje slovo negledav nijedan trud 
       i ime njegovo pripovijedati trud? 
    Ter će na skup siti puci i kraljevi 
       i smjerno slaviti višnjega hoće svi; 
    i crkva, glas kojoj slovit će u svemu, 
       odgovori ovoj vladaocu višnjemu 
    ki ju rad milosti, koju joj nosaše, 
       po putu od kreposti vjerenicom zvaše: 
    navijesti meni sad kratkos mojijeh dana, 
       jer vel'ja tebe rad slava mi jes dana, 
    pokole dohode kraljevine k meni 
       i puci prihode, ni broja kojijem ni, 
    samo za služiti tebi jedinomu 
       i ljubav nositi a veće nikomu. 
    I ona reče toj, gledajuć na svak čas 
       prislavni ures svoj narešen gdi je vas, 
    znajući protiv njoj jer ima iziti 
       nevjernijeh velik broj, ki ju će strt htiti. 
    Jer će napastovat oda svih strana nju 
       i svih ki vjerovat uzbudu tad u nju. 
    Tijem ovo još, slidi po griješna usta ma, 
       kako sve da vidi prid svojijem očima: 
    nemoj me odzvati u pol dana mojijeh, 
       tvoja će stojati godišta vrhu svijeh 
    naroda; ali ja, ka ću bit među svim 
       napasti bez broja, kijem slike nać ne vim, 
    bojim se da ne bih meju njimi nestala, 
       jer je zled vel'ja njih a krepos ni mala. 
    Kroz toj te ja dosti smjerno molim za nje, 
       neka me harnosti ne pridu na manje; 
    dopusti ti meni u njih dotle stati, 
       dokle plam ognjeni bude svijet skončati. 
    Ti bože osnova zemlju i početak 
       i djela jesu tva nebesa; kroz toj svak 
    vidio je vel'ju moć, ukazo ku si ti, 
       ku nigdar nije moć jezikom izriti. 
    I taj sva učini, da ovdi stojimo 
       trajući naše dni, dokle zaslužimo 
    gorje k tebi priti po tvojoj milosti 
       i mirno živiti u tvojoj radosti. 
    Velika t' ljubav jes, koju ti, ki stvori 
       na zemlji svaku čes i na nebu gori, 
    nosiš nam od vika, ki ništa prem nijesmo 
       osvem jer prilika bože tvoja jesmo. 
    Ti sunce rukami tvojijema i svijet vas 
       i mjesec s zvijezdami satvori radi nas; 
    i druga svakoja, koja će mimoći; 
       nu neće vlas tvoja na manje vijek doći, 
    Taj će sva poginut i jak sjen otiti, 
       a ti neć vijek minut neg ćeš vazda biti; 
    sva se jak svita hoće ovehšati 
       i stvar vremenita a ti sveđ stojati. 
    Stvoren'ja jer svaka, vječnosti s kojijem ni, 
       bit će i proć paka, jak oblak sredljetni; 
    nu višnja nebesa i biljezi druzi 
       i sva njih uresa i naši još dusi 
    na manje neće prit, kreposti jer tvoje 
       hotio s' njim podijelit u vijeke da stoje. 
    Istinom, moj bože, uzmnožna moć tvoja 
       činit vazda može tvoren'ja svakoja; 
    i bivši ti milo, nebesa višnja sva 
       kako no odilo mijenit će krepos tva. 
    Jer vel'ja tvoja vlas more ih rastvorit 
       svršeno za mal čas i nova satvorit. 
    Nu si ti sam isti i u vijek biti hoć 
       i nigdar podlisti pod nijednu nećeš moć, 
    i tvoja godišta manjak ne vazima, 
       jer vrijeme u njih ništa razloga ne ima. 
    Cjeć toga nikadar neć svrhe imati, 
       ni može koja stvar da ti se prikrati. 
    Jer si sam vječnos ti, s kojom ćeš, bože moj, 
       vazda pribivati u moći tvoj vel'joj. 
    Sinove od sluga i sjeme hoćeš njih 
       izbavit od tuga i k sebi prives' svih, 
    ter će stanovati kon tvoje ljubavi, 
       samo da tjerati budu tvoj put pravi. 
    U Trojstvu bog svoje hvale ima, ke čeka 
       i ke mu pristoje bit dane od čovjeka, 
    ko hvaljen bio je s početka dosleka 
       i sada kako je, bud' hvaljen do vijeka. 
 Psalam 6. 
   
 Iz dubin vapim ja k tebi gospodine, 
       usliš ma moljen'ja s nebeske visine, 
    i neka uši tve nastojne budu bit 
       na glas me molitve i na plač jadovit. 
    Jere ni na sviti dubina tolika, 
       ka t' more braniti uslišat grešnika, 
    koji te tač moli priklono po vas dan 
       suzama na poli, kako ja jadovan. 
    Tijem dokle u ovoj pribivam tamnini, 
       usliš' glas plačni moj, o bože jedini, 
    kako no moljen'je i žalosti one 
       i gorko cviljen'je usliša od Jone. 
    Jer ako budeš ti u rasrdžbi tvojoj 
       grijehove gledati, tko će moć trpjet toj? 
    Neg ako milos tva bude zaboravit 
       zgriješen'ja naša sva a srdžbe ostavit; 
    zač kripos nitkore ne ima toliku, 
       podnijeti da more tvu pravdu veliku. 
    Da nu si š njom tvoje milosti sadružil, 
       ter prijah svakoje ufan'je togaj dil. 
    Kroz toj mi dopusti, da duh moj sabljudu, 
       neka te me usti slaviti vijek budu; 
    inako tko duh svoj sahranit da može, 
       nego li po tvojoj milosti moj bože? 
    Ti si očišćen'je od grijehov bez broja, 
       i vječno spasen'je i rados svakoja. 
    Zakona tvoga rad potrpjeh tebe ja 
       i slovo tve dosad trpje duša moja. 
    U tebe jur duh moj ufo je po sve dni, 
       jer si ti vas pokoj i dobro sve meni. 
    Od straže jutarnje, dokli se dan bijeli 
       u tamnos obrne i s mrakom razdijeli, 
    ufaj Izraele u boga tvojega, 
       jer š njime jes vele dobra svakojega; 
    i u njem vazda jes vel'je izbavljen'je, 
       vrednije neg pjenez i drago kamen'je. 
    Ufa' u gospodina, o puče izbrani, 
       a metni sva ina tvoren'ja ka strani; 
    zač je on dobar vas, zač je pun milosti 
       ter svake svaki čas dava nam radosti. 
    Jere od početka do svrhe ljubi nas, 
       i tuj nije da bi ka suza se niz obraz 
    najliše grijeha rad u zaman prolila, 
       ni molba da bi kad prid njim se zgubila. 
    On će Izraela izbavit oda svih 
       nepravednih djela i zloba njegovih, 
    jere će na saj svit poslat sina svoga, 
       ki nas će izbavit od grijeha svakoga, 
    tere će nam svaka, ne samo grijeh prvi 
       našega rodjaka, oprati svom krvi. 
                        Trojstvu se hvala daj, 
                           ka ne zna svrhu i kraj; 
                        sadružen svijet i raj 
                           slavi ga i časti; 
                        ko s prva njekada 
                           bilo je, bud sada 
                        za ne proć nikada 
                           u vas vijek došasti. 
 Psalam 7. 
   
 Usliš me molitve i primi, bože moj, 
       moljen'ja u uši tve u istini tvojoj, 
    i k meni pogled tvoj i lice obrati 
       ter pozri nepokoj, ki srce me pati, 
    i gorku boljezan i suze bez broja, 
       ke ronim po vas dan kroz griješen'ja moja. 
    Jer plačne oči me, ke mi su dal' smeću, 
       od suza sve vrijeme otrti čas neću; 
    da nit ću moje ja sklopiti vijek usti, 
       dokle mi moć tvoja grijehove odpusti. 
    Uslišit mene hti' u pravdi tvoj vel'joj, 
       nu u sud uljesti slugom tvojim nemoj; 
    zač da bi htio svako vidjet pomanjkan'je, 
       čovjek bi tutako izgubio ufan'je, 
    jere se velika sagrijeha jaoh naša, 
       kojoj nije prilika, svaki čas uzmnaža, 
    i koja na svak čas prid pravdu tvu svetu 
       iz glasa jur na nas vapije osvetu. 
    Kroz toj zaboravi grijehova mojijeh dil, 
       i zla me izbavi milosti tvoje dil. 
    Nemoj da budu svi prid tvoj sud istini 
       prit moji grijehovi, ni broja kojim ni; 
    jer oni, ki zvani prvi su na sviti, 
       neće opravdani od tebi svi biti. 
    Neprijatelj od svuda mu dušu jes prognal 
       i meni jaoh truda s čemerom dosti dal, 
    ter se je velmi sad život moj umilil 
       i svak čas grijeha rad ronim plač i gork cvil, 
    ki me su posadil' u tamnos veliku, 
       jak onijeh ki su bil' umrli u viku. 
    Kroz toj je velmi moj u meni duh jadan, 
       i pati nepokoj po svu noć i vas dan; 
    i srce u meni moćno se smutil' jes 
       i nigdar mirno ni, neg ćuti sve boles. 
    Eto se od onijeh spomenuh prvijeh dan 
       i dobar, iz kojijeh za grijeh bi izagnan 
    roditelj naš stari, za ljubav koga ti 
       najprvo nadari svakojom radosti; 
    pak mu se rados taj cjeć grijeha obrati 
       u smrtni plač i vaj, ki svaki nas pati. 
    I misleć na dila od tvojijeh ruk svetijeh, 
       ka mi su činila plakat zled i moj grijeh, 
    jur sam se prašati prošten'je izučil 
       i tužan stojati i plakat grijeha dil; 
    ter nebog digoh ja me ruci i moj glas 
       i moja moljen'ja k tebi, ki s' dobar vas, 
    i tvoje prošten'je milosti praša te 
       za moje zgriješen'je, kojijeme skonča te. 
    Jer ino nepristav ne žudim na saj svit, 
       neg samo u ljubav i milos tvoju prit. 
    Tijem sa svom kreposti smjerno te molim ja, 
       da srosi milosti vrh mene moć tvoja; 
    jer duša nezgodna prisaše u meni, 
       jak zemlja bezvodna, koj daždil nigdar ni. 
    Cjeć toga usliši skoro moj plačni glas 
       i gork plač utiši, ki ljevam na svak čas; 
    i nemoj tvoj obraz od mene sakriti, 
       da nu mi po vijek vas milostiv htjej biti, 
    neka ja na sviti priličan ne budu 
       onezijem, koji siti u jezero budu; 
    koji su svoje sve izgubili ufan'je. 
       Tijem svrni lice tve na tužno me stan'je 
    ter u jutro ovoj milos mi satvori, 
       da budem nać pokoj u rajskom tvom dvori; 
    u tebe jer ufah i ufam, bože moj, 
       i u vijek ja obrah vjeran bit sluga tvoj. 
    Cjeć toga molju te, pokaži meni ti 
       pravedne tve pute, kojim ću hoditi; 
    i nauk daj meni, neka se ja bljudem 
       i čuvam po sve dni, da t' zgriješit ne budem; 
    i hotjej moj svak čas uzdržat griješni duh, 
       jer se je digo vas, da ti je na posluh, 
    zač ino pod nebi sve sa svim ostavih 
       a samo o tebi život moj zabavih. 
    Kroz toj me od mojijeh neprijatelj izbavi, 
       ki u sni za moj grijeh slijede me i javi; 
    jer od njih utekoh u tvoj kril primirni, 
       utekši ter rekoh: ovdje se bojat ni; 
    i zlobno htjej moje srce prosvijetliti, 
       hotjen'je da tvoje budem izvršiti, 
    jer si ti jedini vladalac od nebes 
       i moj bog istini, u kom sva rados jes. 
    Kroz toj me hotjej tvoj dobri duh privesti 
       ka zemlji pravednoj, gdje hude nije česti; 
    i griješna mene ti imena tvoga rad, 
       u tvoj pravednosti oživjet hotjej sad, 
    i izet iz tuga srce me i dušu, 
       neka ja tvoj sluga sve dni te me služu; 
    i u tvoj milosti neprijatelje moje 
       pogubi zadosti, proć meni ki stoje; 
    i sasma satri svijeh, ki duh moj nevolje 
       jadovno na pospjeh i cvile do volje; 
    jer sam ja po tvojoj velikoj ljubavi 
       rab, sluga i rob tvoj, a ti moj bog pravi. 
                        Svak vječnom trojstvu u glas 
                           poj slavu na svak čas 
                        da višnju kruni vlas 
                           sad i sveđ dika i čas; 
                        ka neće u zabit 
                           poć vijeku, neg živit 
                        kako je živjela 
                           od kad je stvoren svit. 
   
 Svrha od psalama pokornijeh. 
 
 
 KNJIGE NIKOLE JERE DIMITROVIĆA 
 
    NIKOLI NALE. [3] 
 1. 
   
 Ovo jes drugi dan, odkoli primih ja [4] 
       od tebe lis jedan, cjeć koga svijes moja 
    i pamet još ne bi bez muke od taj čas, 
       misleći ja tebi, koji si od svijeh čâs 
    spjevalac i dika i naučitelj meni 
       i bit ćeš do vika, moj Niko pošteni, 
    na toli slavan list kako bih odpisal, 
       neka mnom sraman nis. Toj mi se u misal 
    zadalo; zač meni, pravo ti mogu rijet, 
       zgodil' se prije ni u vas moj vijek vidjet 
    ni čuti tanju stvar, nego taj listak tvoj. 
       Taj rijetko milos zgar dava se, Niko moj, 
    koju ti, mnim, od vik višnji bog pripravi, 
       neka grad Dubrovnik po tebi svak slavi. 
    Jer scijenim, Orfeo, Pindaro, Tibulo, 
       Propercio, Alčeo, Ovidio, Katulo, 
    Virđilio i ini, na svijetu ki su bil', 
       ki se su rad pjesni neumrli učinil', 
    da mogu vidjeti, gdi pjesni tve slovu, 
       vidil' bi na svijeti lijepu stvar i novu, 
    i čudnu. Toga dil svi bi t' se ljuveno 
       do zemlje poklonil' i tebe općeno 
    vazel' bi vas vijek svoj spjevati u pjesni 
       i slavni ures tvoj, ki je pun ljuvezni. 
    A po tom što slaviš u lisku mene ti 
       i vrhu svijeh praviš spjevalac na svijeti 
    jezika našega, i da me još muze 
       parnaske cjeć toga sve dvore i služe: 
    znam, da si na toj bil ganut od ljubavi, 
       ku mi si vijek nosil, prijatelj jak pravi. 
    Al za rijet što bi htil' istina, neka znaš, 
       vele bi stoti dil tijeh hvala da mi daš; 
    zač krepos, Niko moj, tuj mi ni višnji dal, 
       ka bi se sad na toj hvaljen'je pristojal'. 
    U dugu za ne proć besjedu, sam sebe 
       ovdi ću sada oć a prići na tebe. 
    Moj Niko ljuveni, dostoji ures vaš 
       tej hvale, ke meni za milos ti davaš; 
    zač pjesni tolike prosul si na saj svit, 
       kijem nije prilike nigdar bil' nit će bit, 
    rad kih će po vas vik, i toj sam stanovit, 
       meu svijem naš jezik zamjerno svud slovit. 
    Tijem dake dostojiš, da tebe svak slavi 
       i vrh svih da stojiš u vencu na glavi; 
    i da ti od gore Parnasa muze sve 
       zamjerno vik dvore i slave ime tve. 
    Ne drugo za sada, neg da ti višnja moć 
       zdravje, mir, pokoj da i sve što ti sam hoć. 
    Nikola Dmitrović, tvoj veće nego svoj, 
       ljubavi vel'je cić piše ti sad ovoj. 
 2. 
    Istomu. 
   
 Jur se je njekoliš, moj messer Niccolo [5] . 
       nebeski okolis obrnul okolo, 
    de po che mandato [6]  nijesam ti ki veras, 
       nu tomu jes Mato [7] , a ne ja, uzrok vas. 
    Jer bihmo oba dva tako convenuti [8] , 
       da bismo t' liska dva insieme [9]  poslati. 
    Koga sam pregato [10] , da bi lis svoj vršil, 
       ki je cominciato [11] , nu ga nije još svršil. 
    On indugiare volendo [12]  mene još, 
       lo lassai stare [13] , tamo ga ubio koš. 
    Dilji mi se čini, neg giorno senza pan [14] ; 
       ovdi ga sada ni, er pođe na svoj stan, 
    u Budim slavni grad, ne rekši ni Vale [15] , 
       a mene ođe sad in Alba Reale [16] , 
    u kom me uhvatil', non son [17]  mnogo dana, 
       blatova ovijeh dil groznica quartana [18] , 
    ka me prem snahodi ter je se čuva'te, 
       prem kada dohodi vrijeme od skorovate. 
    Čudim se, da taj čas gdi bude u vraga, 
       ne bi joj sljednik pas mogao nać traga; 
    er ištom compara non so da che paes [19] , 
       gončtica š njom para i njeka noćna čes 
    pošlje mi prije ure, neg k meni ima prit, 
       zle ambašadure, da se imam pripravit: 
    molto [20]  protezan'je, lomnjenje od pleći 
       i spesso [21]  zijehan'je i span'je ne hteći; 
    od stonka tegotu, skuritu od nokat, 
       od noga slaboću i hteći sve lokat. 
    Paka con la danza [22]  izide groznica, 
       a reku užanca, pur ne bud pošljica; 
    jer ona in questi paesi lavora [23] , 
       dove [24]  od dvadesti petnes se ne mora [25] . 
    Tuj ona drcajuć a ja zubmi svijeme 
       ronzinu leutajuć, skuri njeko vrijeme; 
    ali tako balla, cantando [26]  frotule, 
       da bi strakala tri Mara Menule. 
    Da poi [27]  od mene non so dove [28]  pođe, 
       a meni ognjene plamene sve ođe, 
    s kijem mezzo dormendo [29]  obidem vas saj svijet 
       satvari facendo [30] , koje nije moć izrijet. 
    I s tobom, brate moj, i s dobrijem Matjelom 
       na gori parnaskoj velekrat pod jelom 
    sjedemo svakoje pjesance cantati, 
       da sve tuj lancroje budu na trag stati. 
    Tuj stari i novi poete kupe se, 
       kako ptice k sovi tere nam čude se, 
    gdje kod spile slatko pjesance tvorimo, 
       najliše naš Matko, koga svi dvorimo, 
    ere je dostojan svakoga honora 
       i biti poštovan od nas de ogn' ora [31] . 
    Cosi e, [32]  kako t' rijeh, moj senso, me stan'je 
       u ovezijeh blatijeh, da ti je na znan'je. 
    E del vostro stato [33]  vazel bih ja znati 
       kako s' mantegnato i giorni passati [34] ; 
    što li ti je od uha, u kom ti paraše 
       da zuči sto muha ter mir ne imaše? 
    Kroz toj navijesti mi, s dosade ako t' ni, 
       i lis per li primi [35]  pošalji ti meni. 
    Drugo ti rijet ne vim, me commendo vobis [36] ; 
       da je se izbavim, orate pro nobis [37] . 
   
 Dmitrović Nikola iz radi ljubavi 
       s groznicom na pola ovi ti lis spravi. 
   
                     Na 20. Settem. 1546. 
 3. 
    Istomu. 
   
 K Nalješku Nikoli ma knjigo uhrli, 
       s kijem hljeba i soli mnogo smo proždrli, 
    u lijepi Dubrovnik, po svijetu ki slove 
       i ki će slovit vik rad pjesni njegove, 
    kud neće živ čovik domaknut i proći, 
       gdi ne bi minul vik ni u san moć doći! 
    Kolike do sade države prođoh ja, 
       i lijepe njih zgrade, jur im nije ni broja! 
    U kojih što vidih, kazati tko bi htil 
       i život ki slijedih, kratko bi vrijeme bil'. 
    A sad me ovdi čes donese njeka zgar, 
       gdi ljudem obraz jes bio kako havjar; 
    koji su svi jaci od mlada do stara, 
       podižu u ruci po deset kantara. 
    A svaki popiti i proždrijet tuj more, 
       što kljuse poniti na pleću ne more, 
    najliše kad sjedu, platiti gdi neće, 
       popiju i izjedu prateži triš veće, 
    vadeć iz krinica šakami što more, 
       kako nempavica gdi žere gdi more. 
    Oni t' ne stavljaju mahnice pod kupe, 
       neg im se klanjaju i oko njih kupe, 
    kako oko sveca tere jim čâs čine 
       i ljudi i djeca i službe još ine. 
    Kad se gdi useru, s prošten'jem rekući, 
       u bumbak poberu ter se pođu trući, 
    a neće odvrć tja, kako bi razlog htil; 
       da budem š njimi ja, do bih jim i moj dil, 
    neka im muskoza po veće dopade, 
       da se njim do nosa izmažu i glade. 
    Bez gaća svi idu, a žene u gaćah, 
       kad ljudi k njim pridu, neka ih nije strah; 
    ke godijer da sile bude im činiti, 
       a to jes u spile beza dna upliti. 
    Od grada gvozdene zatvore imaju 
       a ključe drvene: tako se vladaju. 
    Ovdje ti jes paka najbolja jur cina 
       od mora psovaka do kurvina sina. 
    Tuj mnokrati bati daju se bez plate, 
       nu je trjebi bježati, jak kad gre konj na te. 
    Od njih ti u oči svak od krstjanina 
       nepravo svjedoči za deset majdina; 
    i oni nastoje u trgu varat svih, 
       nu riječi ne stoje, neg ako je poso njih. 
    Nu za sve još zatoj, kako znaš dobro ti, 
       Nalješkoviću moj, vel'je su dobiti 
    u stranah ovezijeh, kako su i prije bil', 
       koje su jur mnozijeh bogate učinil'. 
    Od kud Bnetkom biše tolika iman'ja? 
       ovdi ih dobiše u duga njih stan'ja. 
    Cjeć toga ne ohode nigdjere sej mjesto, 
       neg li ga pohode i skoro i često 
    s galijam i s drijevmi, tovare tere njih 
       ne lana, kako mi, neg specij svakojih. 
    Naši Dubrovčani za toj se ne haju, 
       ali im dano ni, da trge tej znaju. 
    Oni kariđami i lanom trguju, 
       dobiti svoje sami druzijema puštaju. 
    A da bi to ne bil', jak Bneci neću rit, 
       bogati da bi bil', ni da bi dobil' svit; 
    nu bi imal' vele već nego li imaju, 
       a drugo neću reć, kad me ne prašaju. 
    Za to bih vazel znat, rodjače pošteni, 
       kako t' se zgodi stat minute ove dni? 
    Er njeke drisnice tamo su vojeval', 
       koje su tužice do smrti nmozim dal, 
    bog da im grijeh prosti i da ih po svojoj 
       privede milosti, gdi je vječni mir i goj. 
    Nu tebi kad kuga nije mogla vrha doć, 
       manje će ti moć druga dosadit ka nemoć. 
    Ti s' kostokamenik i neka znaš ovo, 
       veće ćeš imat vik neg drvo tisovo, 
    od londze pokli mož manipuo izjesti, 
       kvartijerić i kokoš, kad budeš gdi sjesti 
    s dobrome družinom na novom Parnasu, 
       pripjevaje s vinom, guleći kobasu. 
    Pak bi bil' grehota i šteta ljubavi, 
       da me tva dobrota i razum ostavi. 
    Tko bi već u pjesni, neg ako naš Matko, 
       pripjeval ljuvezni tač milo i slatko. 
    Nu me strah, da i on skoro će putovat, 
       er tako umije Ston, tko bude u njem stat. 
    Čovjeku svakomu umrijet bi draže bil' 
       u mjestu onomu, u kom se jes rodil; 
    cjeć tega što je zato, [na ljeto tko ide] 
       ako i naš Mato [po junce otide]. [38] 
    Nu njegov neće glas nikadar umrijeti, 
       neg li će po vijek vas na svijetu živjeti 
    rad pjesni, koje on meu muze vam daje, 
       ljepše neg Arion na ribi plivaje. 
    Za rijeti ja pravo i ovo jes mjesto 
       ne malo nezdravo, u njem se mre često. 
    Nu stan'je nać u vijek na svijetu ne mož ti, 
       gdi nejma dvaš čovjek neg jednom umrijeti 
    mogal bi život naš bojat se od smrti, 
       gdi godi da ga dvaš ne bude satrti. 
    Nu jednom samo svak, koji se jes rodil, 
       njetko prije njetko pak, ima nje prijat cvil. 
    I ovdi i tamo, moj Niko razumni, 
       putovat imamo, skriti se moći ni. 
    Ljeti se bojim ja, a sada mogu rijet, 
       umirem od zdravlja, uživam ovi svijet. 
    Puno ti je sad polje travice i cvijetja, 
       božanja do volje jak u sred proljetja; 
    bitve i salate i trstja kupusa 
       naberi bez plate i svari ter kusa'. 
    Ovdi se konji sad na travu stavljaju 
       i ovdi ljudi glad nigdar ne imaju. 
    Jaganjci sad ti su i dobri kozlići, 
       pritusti koji su, i mlijeka kablići. 
    Najpretlju ti kokoš, ku ne mož izjesti, 
       za majdin imit mož a jaja tridesti. 
    Šes, osam grlica uzimaš za dinar, 
       a drobnijeh sto ptica, ter to nije mala stvar. 
    Skorupmi i sirom bijeli se pazar vas, 
       debelom ki mjerom dava se i na čas. 
    I druge tustine nahodiš ovdje ti, 
       neg samo slanine ne mož nać kupiti. 
    A ribe mecalin šestima jes dosti: 
       ki ne bi kurvin sin raspregal tuj kosti? 
    Pak ovdi petnes hlib za majdin uzimaš 
       i da t' je svaki hlib veći, neg tamo dvaš. 
    Voda ti bolja jes, neg li tamo vino, 
       koje je po šesnes: što išteš ti ino? 
    Ostalo t' nije moći, što je ovdi, dat znati, 
       od jutra do noći da t' budem kazati. 
    Tijem ovdi tko kosti i život ostavi, 
       daj u pretilosti svijeta se izbavi. 
    Neću ti drugo rit, neg kad t' se prigodi 
       isprazan gdje god bit - liskom me pohodi 
    i poklon od moje Matjelu strane daj, 
       to jes, živ ako je, i s bogom sad ostaj. 
    Tisuću pet stotin i peset i tri ljet, 
       kako se božji sin porodi na saj svijet, 
    mjeseca ki novo počina godište 
       piše se sad ovo, da svak zna što ište, 
    u gradu ki njekad Lehsandro kralj stavi. 
       Dmitrović ovo sad napisa i spravi. 
 4. 
    Istomu. 
    Odgovor na pjesan, spjevanu u pohvalu sedam pjesni pokornijeh. 
   
 Vele bi bil' meni, pravo ti dim ovoj 
       u svemu pošteni Nalješkoviću moj, 
    da sam rob i sluga onega, neka znaš, 
       komu me za druga u pjesni prikladaš. 
    Er bih se na saj svijet, ako je prilike, 
       blaženi mogo rijet i čestit u vike. 
    Nu sam pun svake tme, i ako koju stvar 
       nariču pjesni me, to će bit, Niko, zgar; 
    a ja sam zloban vas zamjerno u svemu, 
       griješeći po svak čas protiva višnjemu. 
    Jere nije kreposti u meni nikoje, 
       neg zlobe zadosti i tuge svakoje. 
    Kroz toj te molim ja, jak no brata moga, 
       griješen'ja za moja da moliš ti boga, 
    neka me on vlada po vijeke i brani; 
       ne ino za sada, u miru ostani. 
    Dmitrović Nikola, prijatelj tvoj mili, 
       ki srce na pola s tobome razdili. 
 
 
 NADGROBNICA 
    Nikoli Dimitroviću složena po D. Mavru Čavčiću. 
   
 Svijem vilam ki je bil razgovor ljuveni, 
       ovdi je priklopil mramorak studeni, 
    lakomi zač je htio nenavid od smrti 
       taj cvijetak toli mio prije reda satrti. 
    Zatoj se sve muze jednaga u gori 
       na priku smrt tuže, koja ga umori; 
    koja ga rascvili, da prije povene, 
       i sasma razdili od družbe ljuvene. 
    Nu ako ga smrt s nami prije reda rastavi, 
       i ovdi ga pod kami u vječni grob stavi, 
    smrtna je toj narav; zašto smrt ne gleda 
       milosti ni ljubav, vremena ni reda; 
    neg toli bezredno i stare i mlade 
       sve kosi na jedno i u zemlju sve klade. 
    Nu smrtne pohvale, moj Niko gizdavi, 
       zaman su ostale, što tebe tuj stavi; 
    od smrti od prijeke zač ne bi taka vlas, 
       da se tvoj u vijeke zabude pošten glas. 
    Glas, koj' si ostavil; slovit će po vas vik, 
       zač si njim proslavil slovinski vas jezik. 
    Tijem neću suzice, neka t' je toj znati, 
       roniti niz lice ni veće plakati; 
    neg li ću bogu dat svu hvalu i slavu, 
       koj k sebi htje prijat tvu mlados gizdavu, 
    svjetovne boljezni da se prije izbaviš 
       i tamo u pjesni da njega proslaviš. 
    A sad ću rad boga., tko bude ovdi prit, 
       ljuveno svakoga zaklinat i molit, 
    nemoj mu trudno bit svojome desnicom 
       ovi grob okropit blaženom vodicom 
    i rijeti: blažen bil ovi grob u vike, 
       koji je priklopil u jedno sve dike. 
 
 
 Rječnik 
 akoprem  - premda, mada 
 Alčeo  - Alkej, starogrčki pjesnik (oko 600. pr. n. e.), suvremenik Sapfin; pjevao ratničke i političke pjesme, himne bogovima, pjesme o ljubavi i napitnice; od njega potječe tzv. alkejska strofa od četiri stiha 
 ambašadur  - poslanik, glasnik 
 Apel  - glasoviti grčki slikar, suvremenik Aleksandra Velikog 
 Arion  - starogrčki pjesnik i pjevač iz Metime (oko 600. pr. n. e.); prema legendi, zarobili su ga jednom gusari i osudili na smrt u morskim valovima; prije smrti dopustili su mu da još jednom zasvira i zapjeva; očaran njegovim pjevom izronio je iz dubina dupin i na svojim ga leđima odnio u luku Korint 
 bedev  - arapski konj 
 bljusti  (prez.  bljudem ) - čuvati, promatrati 
 Bneci  - Venecija 
 bumbak  - pamuk 
 cić, cjeć  - zbog, radi 
 ckniti  - kasniti 
 čâs  - čast 
 čes  - sudbina, sreća 
 čtiti  - čitati 
 dake  - dakle 
 dil  - dio; radi, zbog;  toga dil  - zbog toga 
 dilji  - dulji 
 dim  - v.  diti 
 diti  (prez.  dim ,  diš ...) - govoriti, reći, kazati 
 dosleka  - do sada 
 dresel'je  - žalost, tuga 
 drijevo  - brod, lađa 
 drisnice  - bolest 
 drokun  (lat.-tal.) - zmaj 
 dub  - drvo; hrast 
 dvaš  - dvaput 
 dzora  - zora 
 džilj  (tal.) - ljiljan 
 er, ere  - jer 
 frotula  - pjesmica 
 ganuti se  - pomaći se 
 goj  - spokojstvo, mir 
 havjar  (tur,) - hajvar, ajvar, kavijar, posoljena riblja ikra 
 honor  (lat.-tal.) - čast 
 hip  - čas 
 isop  (grč.) - mirisna biljka, sipan, miloduh 
 it  - ići 
 izeti  - uzeti 
 jak, jakno, jakino  - kao 
 javi  - na javi 
 jijed  - otrov 
 jur, jure, jurve  - već 
 kade  - kada 
 kami  - kamen 
 kantar  (lat.) - vaga; mjera za težinu 
 kariđa  - debelo sukno 
 Katulo  - Katul, Gaj Valerije (oko 84-54 pr. Kr.), najveći starorimski lirik, najpoznatiji po svojoj ljubavnoj lirici 
 koli  - koliko 
 kon  - kod 
 krinca  - dubok tanjur, zdjela 
 krozač  - kroz 
 kupa  - crijep; krov 
 Lehsandro  - Aleksandar Veliki 
 lir  (grč.) - ljiljan 
 londza  (tal.) - svinjetina (od leđa) 
 ljiljak  – šišmiš 
 ljuvezan  - ljubav 
 majdin  - sitni novac 
 manipuo  (tal.) - naručje, smotak 
 mao  - malen 
 meu  - među 
 muskoza  - miris, odn. smrad 
 nalip, nalijep  - otrov 
 neharan  - nezahvalan 
 neharstvo  - nezahvalnost 
 nempavica  - pojam za proždrljivicu 
 nepokoj  - nemir 
 ničesar  - ničega 
 nitkore  - nitko 
 obaliti  - oboriti, srušiti, svladati 
 oć, oći  (prez.  ođem ) - ostaviti 
 odijeliti se  - odvojiti se, rastati se 
 odkole  - otkad 
 odnimiti  - oduzeti 
 ođem, ođe  - v.  oći 
 oholas  - oholost 
 općiti  - običavati 
 Orfeo  - Orfej, mitski pjevač iz Trakije koji je tako divno pjevao da su se zaustavljale ptice i zvijeri da ga slušaju. 
 otar  - oltar 
 Ovidio  - Ovidije, Publije Nazon (43. pr. Kr. - 17. po. Kr.) - starorimski pjesnik, autor čuvenih  Metamorfoza ; prognan na Crno more (Pont), gdje je i umro, piše dvije glasovite zbirke elegija  Tristia  i  Ex Ponto . 
 parjati  - ostaviti, napustiti, odagnati 
 pedepsan'je  - kazna, kažnjavanje 
 pedepsati  - kazniti 
 Pindaro  - Pindar (oko 518-442), starogrčki pjesnik, autor glasovitih oda, na glasu kao najveći starogrčki liričar 
 pjenez  - novac 
 plakaje  - plačući 
 plav  - brod, lađa 
 plavca  - brodić, lađica 
 porat  (tal.) - luka 
 pospjeh  - brzina, žurba;  na pospjeh  – žurno, u žurbi 
 pošljica  - kuga 
 pozriti  - pogledati 
 prašati  - pitati 
 pratež  - roba, razne stvari 
 prijati  - primiti 
 prilika  - sličnost, usporedba; primjer; lik, pojava; osoba 
 prilikovati  - nalikovati, sličiti 
 prišastje  - dolazak 
 Propercio  - Propercije 
 prucati se  - ritati se 
 pruditi  - koristiti 
 pržina  – pijesak 
 rab  - rob 
 razmi  - nego, tek, jedino, osim 
 razgovor  - utjeha, savjet 
 riti, rijeti  - reći 
 ronzina  - zujanje, brujanje 
 rug  - ruglo 
 sabljusti  (prez.  sabljudem ) - sačuvati 
 samohoć  - slobodan 
 satvar  - stvar 
 senso  - prijatelj 
 skurita  - plavilo, crnilo 
 smeća  - smutnja, neprilika 
 smiljen'je  - skromnost, poniznost 
 specija  - osobite stvari 
 spjevalac  - pjesnik, pjevač 
 stupaj  - korak 
 svjet  - savjet 
 tač  - tako 
 Tibulo  - Tibul (Albius Tibullus, oko 54‑19 pr. n. e.), starorimski lirski pjesnik, autor melankoličnih elegija 
 toli  - toliko 
 tonot  - zamka, mreža 
 trator  - krasuljak (cvijet) 
 trg  (množ.  trzi ) - trgovina; trgovačka roba 
 tribi je, trijebi je  - treba 
 triš  - triput 
 truhav  - truo, slab 
 uckniti  - zakasniti 
 umiljen  - ponizan, skroman 
 užanca  - običaj 
 vaj  - jad 
 vas  - sav 
 ve  - riječca s najrazličitijim značenjima: li, daj, baš 
 već(e)  - više, jače 
 veras  (lat.) - stih 
 vi  - v.  viti 
 vik, vijek  - uvijek; uz negaciju - nikad 
 vim  - v. viti 
 Virđilio  - Vergilije, Publije Maron (70-19. pr. n. e.), rimski pjesnik; autor  Eneide ,  Bukolika  ( Ekloga ) i  Georgika 
 viš  - v.  viti 
 viti  (prez.  vim, viš, vi... ) - znati 
 vlas  - vlast 
 zabit  - zaborav 
 zacjeć  - zašto 
 zackniti  - zakasniti 
 zač  - zašto; jer 
 zbljusti  (prez.  zbljudem ) - sačuvati 
 zgar  - odozgo 
 zlamen'je  - znak 
 zled  - zlo 
   
 
 
 Bilješka o autoru 
 Nikola Dimitrović 
 Dubrovnik, 1510? - otok Kreta, 1553-1555? 
   
 Dubrovački renesansni pjesnik uglavnom religiozne poezije, autor je prve na hrvatskom jeziku tiskane knjige nekog dubrovačkog pjesnika. 
   
 O životu Nikole Dimitrovića, odnosno Dmitrovića, Dmitrića ili Dimitra, kako se sam pjesnik nazivao u svojim djelima, malo se zna. Tako se godine Dimitrovićevog rođenja i smrti okvirno određuju prema podacima dostupnim iz poslanica koje su on i Nikola Nalješković međusobno razmijenjivali za vrijeme njegovog boravka u Aleksandriji. Ipak, sa sigurnošću se može ustvrditi da je baveći se trgovinom često izbivao iz Dubrovnika putujući po Bosni, Ugarskoj, Italiji, te cijelom Mediteranu, a i umro je daleko od rodnog grada, od kuge na otoku Kreti. Također je neupitna rodbinska, prijateljska i pjesnička veza s Nikolom Nalješkovićem, kao i prijateljevanje sa suvremenicima poput P. Hektorovića i M. Vetranovića. Kako ga u poslanici iz 1540. Nikola Nalješković svrstava u red odličnika dubrovačkog pjesništva, može se zaključiti da se pjesništvom počeo zanimati znatno ranije, te da je pjesme sastavljao od najranije mladosti. Dimitrovićeva pjesnička recepcija kod suvremenika, kao i o njegova osobnost može se rekonstruirati prema nadgrobnici koju je Dimitroviću  složio  M. Vetranoviću. Vetranovićev Dimitrović je  Niko gizdav , a njegov  glas slovit će po vas vik,  jer je s njim  proslavil vas jezik . 
 Dimitrović je najvjerojatnije, poput većine svojih suvremenika, u mladosti pisao ljubavne pjesme, koje nažalost nisu sačuvane. Za razliku od mladenačkih stihova, sačuvana je Dimitrovićeva kasnija religiozna lirika. 27. 03. 1549. godine objavio je u Veneciji najstarije dubrovačko tiskano djelo na hrvatskom jeziku, za koje se vjerovalo da je izgubljeno, ali je nedavno pronađen jedan primjerak. Riječ je o  Sedam psalam pokornijeh Davida kralja , kojima je Dimitrović pridodao četrnaest religioznih pjesama okupljenih naslovom  Razlike   pjesni duhovne . Svojom obradom Davidovih psalama Dimitrović uvodi u hrvatsku književnost žanr u kojem će se okušati brojni stariji hrvatski pjesnici, među kojima i I. Gundulić. Dimitrović je autor i dvanaesteračke parafraze  Tumačenje od Oče-naša , te  Pričica , odnosno mudrih izreka i poslovica u stihu preuzetih iz biblijske, antičke (Katon) i pučke tradicije . 
 Sačuvane su i njegove četiri izuzetno zanimljive, šaljive poslanice N. Nalješkoviću, koje otkrivaju pjesnika i njegov život. Poslanica upućena Nalješkoviću iz Stolnog Biograda (Székesfehérvár) u Ugarskoj izvanredan je primjer makaronštine (šaljivo miješanje različitih jezika, ovdje talijanskog i hrvatskog), u kojoj se pjesnik, ležeći bolestan u tom gradu, izruguje smrti. Posljednju poslanicu Dimitrović je Nalješkoviću poslao iz Aleksandrije i to su zadnji njegovi stihovi, u kojima se izruguje prijetvornim Mlečanima, te duhovito piše o neobičnim običajima dalekih zemalja. 
   
 
   
 Tekstove Dimitrovićevih pjesama donosimo prema: 
 
 Pjesme Nikole Dimitrovića i Nikole Nalješkovića,  prir. V. Jagić i Đ. Daničić, Stari pisci hrvatski knj. 5, JAZU, Zagreb, 1873. i  Zbornik stihova XV. i XVI. stoljeća,  prir. Rafo Bogišić, Pet stoljeća hrvatske književnosti, knj. 5, Matica hrvatska - Zora, Zagreb, 1968. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Nikole Dimitrovića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-165-0 
 © 2013. Bulaja naklada d.o.o. 
 
 
 Bilješke 
   
 
 [1]  Ako je nadpis ove pjesme istinit, tada ne mogaše je spjevati naš pjesnik. (Jagić) 
 
 
 [2]  U oba sačuvana rukopisa nedostaju tri sloga. 
 
 
 [3]  tj. Nikoli Nalješkoviću 
 
 
 [4]  Ova može biti odgovor na poslanicu Nalješkovića:  Blažen se ovi grad vrh grada svakoga  (Jagić) 
 
 
 [5]   messer Niccolo  - gospodine Nikola 
 
 
 [6]   de po che mandato  - iza kako poslao 
 
 
 [7]  Mato ili Matko, koji se u ovoj i slijedećoj poslanici pominje, mogaše biti ili pjesnik Beneša, kako misli g. Kukuljević, ili pjesnik Bobalić. (Jagić) 
 
 
 [8]   convenuti  - dogovorili se, složili se 
 
 
 [9]   insieme  - zajedno 
 
 
 [10]   pregato  - molio 
 
 
 [11]   cominciato  - započeo 
 
 
 [12]   indugiare volendo  - želeći oklijevati 
 
 
 [13]   lo lassai stare  - napustio sam ga 
 
 
 [14]   giorno senza pan  - dan bez kruha 
 
 
 [15]   Vale  - zdravo 
 
 
 [16]   Alba Reale  - Biograd, Stolni Biograd u Ugarskoj (Székesfehérvár) 
 
 
 [17]   non son  - nema 
 
 
 [18]   quartana  - povratna (svaki četvrti dan) 
 
 
 [19]   compara non so da che paes  - pojavi se ne znam odakle 
 
 
 [20]   molto  - mnogo, veoma 
 
 
 [21]   spesso  - često 
 
 
 [22]   con la danza  - s plesom 
 
 
 [23]   in questi paesi lavora  - u ovim krajevima djeluje 
 
 
 [24]   dove  - gdje 
 
 
 [25]   se ne mora  - ih umire 
 
 
 [26]   balla, cantando  - pleše pjevajući 
 
 
 [27]   poi  - zatim 
 
 
 [28]   non so dove  - ne znam gdje 
 
 
 [29]   mezzo dormendo  - napola spavajući 
 
 
 [30]   facendo  - čineći 
 
 
 [31]   de ogn' ora  - uvijek 
 
 
 [32]   cosi e  - tako je 
 
 
 [33]   E del vostro stato  - a od vašeg stanja 
 
 
 [34]   mantegnato i giorni passati  - proveo protekle dane 
 
 
 [35]   per li primi  - prvih dana 
 
 
 [36]   me commendo vobis  - preporučam vam se 
 
 
 [37]   orate pro nobis  - molite za nas 
 
 
 [38]  Tekst u uglatim zagradama nedostaje u rukopisu. 
 
 
 