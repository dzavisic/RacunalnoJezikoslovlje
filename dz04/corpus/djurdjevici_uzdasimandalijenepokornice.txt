
 
 Uzdasi Mandalijene 
    pokornice 
 Ignjat Đurđević 
 
 
 Sadržaj 
 UZDASI MANDALIJENE POKORNICE 
 ŠTIOCU 
 Uzdisanje prvo U SPOZNANJU 
 Uzdisanje drugo U SPOVIJEDANJU 
 Uzdisanje tretje U POGRĐENJU 
 Uzdisanje četvrto U NAPASTOVANJU 
 Uzdisanje peto U RAZMIŠLJANJU 
 Uzdisanje šesto U POŽALJENJU 
 Uzdisanje sedmo U LJUBJENJU 
 Uzdisanje osmo U UŽIVANJU 
   
 Rječnik 
 Bilješka o autoru 
 Impressum 
 
 
 UZDASI 
    MANDALIJENE POKORNICE 
   
   
 Prisv mu . i Pripošt mu . G nu . 
 Gosp. VICENCU ZMAJEVIĆU, 
 arkibiskupu zadarskomu, apostolskomu 
 namjesniku po Serviji, Arbaniji &., 
 D. INJACIJO DŽORDŽI. 
 opat melitenski, p. 
 
 
 Posveta 
   
   
   
 Siluje me vele uzroka za Vašemu Prisv mu . i Pripošt mu . Gospodstvu moju  Mandalijenu,  koja iz svoje spile na prostranu svjetlos od svijeta ishodi, osobito priporučit i pokloniti. Er tkomu razložitije da poklonjena bude  Pokornica  razglašena neg onomu koji je je i rukopisanu toliko ljubio i dô joj način da se iz pritištaonice zaudugo razglasi? Tkomu da se priporuči  Svetica , koja cijeć nje goruće vjere dostoja bit od Isukrsta učinjena, kô upisa s. Jerolim,  apostolorum apostola  - neg onemu koji i pismom i riječi, i razumom i hrabrenosti neockvrnjenu čas, oblas nekrenutu i uzvišeno nadimenovanje suproć bezobraznijem općene crkve odmetnicima rimskoj pravovjernosti i zadarskijem došastijem arkibiskupima nedobitno uzdržo je? Tkomu da se prida blaženica koja  dilexit multum,  neg onomu koji toliko žestok ljubovnik prema višnjemu i toliko uredan nastojnik u božjoj baštini milinom od ćudi, stavnosti od besjede, mudroznanjem od pameti i blagodarnosti od djelovanja ne samo svojijeh podložnika nu i daleka i inostrana srca inokupno k sebi zlatnijem uzam od držanoga dugovanja i povoljnoga dobrohtjenstva priteže? 
 Ali pokli ove, koje Vam poklanjam, kratke pjesni sasma su malahan dar i mojoj želji i Vašoj dostojnosti, prilagam sve što za sad mogu, to jes moje srce pripožudno za vazda se Vaše zvati. I pokli, pritegnut glasom od Vašijeh izabranijeh i uzmnožnijeh kreposti, odavna željeh bit od Vas prigrljen za prijatelja i slugu ter iskah podobnu prigodu za tu hvaljenu požudu stavit u djelo, sad kada uzdam se da nađoh što iskah i da po Vašoj blagosti zaisto steć ću što žudjeh, ostaje mi toliko gizdavu sreću, stečenu nepristavnom službom, nedospjetno utemeljivati. Zato molim Vaše Prisv lo . Pripošt no . Gosp vo . da kako ste cijeć Vašega blagodarstva svakomu priobilni milostima, tako i meni budete zapovijedima, koje za najdraže milosti scijenim, er po njima poznat ću da Vam sam u dobrohtjenju, i tolikijem dobrom naslađivat ću se, imajući ga sveđ na pameti. I s ovijem ljubeći ruke Vašemu Prisv mu . i Pripošt mu . Gosp vu . klanjam se osobito. 
   
   
   
 Na XX. setembra MDCCXXVIII 
 
 
 ŠTIOCU 
   
 Prije neg prođeš naprijeda, molim te, prijatelju, ne budi ti teško ova kratka napomenutja pogledati, njeka za tvoje lašnje razumjenje u štenju, njeka za moje potpuno opravdanje u složenju. 
 Prvo: znaj da mi adrijanski primorci ali Slovinci od Dalmacije nejmamo stavna i osobita zakona od urednopisanja aliti  ortografije;  er pišući mi tuđijem, to jes latinskijem slovima, kojijeh vlas svaki od nas ne sudi jednako, kako tkomu na um dohodi i bolje vidi se, zbiramo i razređivamo ta slova po riječijeh. Pače budući Džamanjić Dubrovčanin radio utemeljit i zasjeći uredbe od skladnopisja slovinskoga, dogodilo mu se što jur velikomu Platonu u uredbah i zakonijeh od njegova skupnovladanja ali  republike,  koji su bili od njecijeh hvaljeni, od njecijeh pohuljeni, a od nikoga nasljedovani. 
 Zatoj ćuteći se ja slobodan za u tomu kako hoću djelovati, vidje mi se podobno, koliko mogoh, ugoditi pismo s načinom najobičajnijem našega dubrovačkoga govorenja i staviti pomnju za uklonit se od svakoga dvobilježja aliti  ekvivoka  od riječi. Krocijeć česa uložih dvoje slovo na mjesta. Razdijelih s od ∫ i ovo posljednje stavih mješte slovinskoga s, ter upisah ∫ emglja »terra«;  ∫ lato »oro«;  ∫ avjet »voto«; u ∫ di ∫ ati »inalzare«  etc. Nadstavih klobučac riječima pokratjenijem, na priliku kâ, tvê, mê etc., to jes  koja, tvoje, moju  etc. Priložih mnokrat nadslovak ( accento ), gdi jesu riječi sjedinjene: kako za rijet  ovòje  » quest'è«;   mìsmo »noi siamo«; draghmìsi »mi sei caro«.  I također (što, molim te, da osobito pametuješ) riječima od minutoga vremena ( preterito ) koje slovom  i  svršivaju, pristavih zlamenje, da se od inijeh vremenâ na očigled razaznaju; to jes minuto vrijeme zaglavih slovom  j  dugijem, a svijem inijem  i  kratko ostavih, na priliku: 
 Ti svjet gljubj, nebbo ostavj. »Amasti il mondo, il ciel lasciasti«. Onte hvalj, slavj, u ∫ nosj. »Egli ti lodò, glorificò, inalzò«. On gljubi »egli ama«, ti gljubi »ama tu«; ah da on gljubi »o s' egli amasse«; kad on u ∫ gljubi »quand' egli amerà«  etc. Ostalo što tvorih rad bistrijega razumjenja, mnim da bez truda pospješno ćeš po vidjenju i raskušanju razabrati. A gdi ne bî prilike od zamršenja i tamnosti, malo hajah, i upisah kako mi na ruku dođe. 
 Drugo: dajem ti na znanje da u spijevanju momu uzdržah njeka imena inostrana, na priliku  anđeli  etc. Nu ne čudi se, er to učinih po izgledu i običaji od našijeh scijenjenijeh i poglavitijeh pisalaca. Također premda stari naši općili su govorit:  po nas, pri nas, u nas, o nas, na nas; po vas, pri vas  etc.;  po njih  etc., besjedeći ne o prihođenju neg o boravljenju stanovitu - ja za bit brže razumjen, obrah se ugodit s običajnijem sadanjem besjedovanjem i rijeti:  u nami, pri nami  etc.;  u vami  etc.;  u njima  etc. Još i kojigod drugi davnji govor, sadanjijem ušima malo uljudan i običan, izravnih i ponapravih, da bolje i primjenije pada. Stari veljahu:  uze ju »nju uze«; on ju žudi »on nju žudi«  etc., a ja, kako se sad u pozna doba običaji, rijeh:  uze je, on je žudi  etc. Ovo hoteći učinih; akoli u čemu glavnijemu nehoteći zađoh, htjej milostivo tvojom dobrotom oprostiti a mudroznanjem ispraviti. 
 Treće: Svako tijelo pod svjetlosti ima svoju sjenu, i svako složenje koje na svjetlos izide, ako je pohvaljeno, steče tko mu tu hvalu prione nenavidno opsjenivati. Bogu hvala, moja  Mandalijena  malone sve mudre nađe za proslavnike; ali zasve to, ne minu je tko reče da uzdisanje Mandalijenino nije naravno i da tko plače nazbilj svoj grijeh, nije moguć urešeno bolovati. Nu ne sasma dobro taj promisli, pokli otole slijedi (dim za špotu), da razboričnije i uljudnije, neg svoj grijeh u mojijeh pjesnijeh Mandalijena, plače u popijevkah kneza Nikolu kneginja Vidosava, koja naravnom i neredbenom bolesti kidajuć vlase, mećući ih za se, leleka i bugari:  Jaohve si njoj žalosnoj.  Dakle sveti bogoslovac Grgur aliti mudarac Apolinarijo zađe, kad u prikazanju muke gospodinove stavi u usta od boleznivijeh nasljednika tužbe i mudroznane i urešene? Dakle Jerolim Vida i Sanacar i Mantuan i tolici ini sagrubiše skladnopjevajući suze i uzdisanja od svetijeh i ne slijedeći nered od naravnjega hukanja i jaukanja, koje urnebesno iz srca žalostiva uzbuknjiva i oglasiva se? Ukratko: kad bi to tako bilo, ne bismo nikad imali složiti nijednu tužbu u pjesan; er naravnijem načinom zaisto nitko ne poje tužeći se. Bî i još tko reče da Mandalijena neprilično besjedi, pokli duboko bogoslovstvo aliti  teolodžija,  koja se pod meštrom uči, malo se nahodi u ženah, premda prisvetijeh. - Snebivam se na taj govor, er Mandalijeni, koja Isukrsta istoga za učitelja u bogoslovstvu imala je, ako itkomu, podoba se na učiteljsku bogoslovno besjediti. 
 Rijet će tkogod da drugo uzdisanje nije od izgleda prem duhovnoga, er ljuveni život Mandalijenin pripovijeda. Ali nije tako, pokli na ti način ne bi bila od prem duhovnoga izgleda ni zrcala od ispovijesti koja u sebi uzdrže sve vrste od grijeha izbrojene i prikazane. Znaj dakle, da kako djeloispravnici aliti  moralisti  pripovijedaju i prikažuju te grijehe za štioce privesti na ispoviđenje i pokajanje, tako i ja htjeh stavit diklicam prid oči prilijepo i prikorisno ogledalo, neka se čuvaju i od malijeh početaka i neka bježe općenje od zlijeh družica, i ako se ćute da su što skrivile, isplaću, iskaju, ispokore svoj grijeh zajedno s grešnicom i pokornicom mladom, lijepom, gizdavom, gospodičnom Mandalijenom. 
 Pridružih k  Uzdasima  i njeke pjesance, koje veći dio prvina su od moje mladosti. Malo su, znam, dobre; nu svaka mati djecu i nezgrovnu ljubi ter neće da izginu. Ista mojemuča priljupka je svomu porodu i mni za prilijepe sve nje porođene grdobe i izopačenja od naravi. Ako ti ne ugode, ostavi ih: ti car, ti gospodar za štiti ih i ne štiti. Bjeh ih vele veće od djetinstva složio, nu jur idući za stati u Rimu, kô stvar zalihu i male scjene užegoh svekolike kê bjehu pri meni, - ali ne s potpunijem porazom, er mnoge između ostalijeh u tuđijeh rukah sahraniše se, one navlaštito koje ljuvezni i taštine ishitrenije sadržahu, ter od druzijeh u kitu složene idu s mojom bolesti po rukah s natpisom od  Razlicijeh pjesnî Nika Brnje Džordži,  vlastelina dubrovačkoga, kojijem se imenom nazivah prije neg odstranih se u redovničtvo. Još imam i  Saltijer slovinski,  to jes istomačenje od sto i peset pjesnî Davidovijeh, koga uzdam se da ću ti, iz pritištaonice ( stamperia ) na svjetlos iznesena, ne nakon vele vremena dobrovoljno pokloniti. Ne propustih ni u razdriješeno i prosto govorenje štogodi slovinski upisati, i među ostalo  život priblaženoga ćaćka Benedikta  etc. Ovo ti sve pripovidjeh, neka poznaš da moje književno nastojanje, zasve o druzijeh naucijeh zabavljeno, uzdržalo je sveđ osobitu ljubav svomu rodnom jeziku i svojoj adrijano-slovinskoj pokrajini, koju, premda i sada prionut latinski i talijanski pisati razlika nepogrdiva umohitrenja, držim srčano i dobrohoćno sveh prid očima; i sve što pišem, činim da nju gleda, da nju utišti, da nju hvali i uzmnaža u plemenitoj scjeni i svijetlu imenovanju prid svijetom. Dospjeh još ti i ovo nauzdanu napomenući: da kad podobno uzmožeš, dostojiš se ne jednom, neg i opet proštiti slijedeća Mandalijenina uzdisanja, er po svjedočanstvu od prijateljâ poznah da najmanje su ugodna u najprvomu susretištu. I višnji ti svaku čestitos udijelio! 
 Još molim tvoj razum i dobrotu, da što u  Pjesnijeh razlicijeh  sreteš saviše rečeno suproć ženama, primiš za pjesničko uzveličenje aliti ezadžeracijon a ne za istinu: er ih i ti scijenit imaš, kô ih i ja scijenim, mogu rijet, sve inokupno, za vrijedne, kreposne i bogumile. I iznova prosim ti s nebesa svaku sreću. 
 
 
 Uzdisanje prvo 
    U SPOZNANJU 
   
    Vjero sveta, koju zače 
    slavnom riječi ćaćko slavni, 
    davne istine novi zrače, 
    novijeh slava zrače davni; 
    bog je sunce rajskijeh dvora, 
    ti rajskoga sunca zora. 
    Ti pričista, lijepa i draga 
    slijepijem nami dan si običan; 
    na celov se tvoj podlaga 
    bitjem, znanjem puk različan, 
    i tvoj slijedeć stijeg pribijeli, 
    jedno ufa, ljubi i želi. 
    Ti si umrlijem, kad se skruše, 
    provodica privesela, 
    ključ od raja, raj od duše, 
    od kreposnijeh duša djela, 
    dobro očito, skrovna istina, 
    tamna svjetlos, svijetla tmina. 
    Ah s uzroka ne drugoga 
    negli s tebe prosvijetljena, 
    Isukrsta ljubjenoga 
    lijepa obljubi Mandalijena, 
    i čovječku pazeć sliku 
    boga pozna u čoviku. 
    Ona ostavi grešne pute, 
    ures vrže svoga od lica 
    i sred ljuti raspuknute 
    ukopa se pokornica, 
    da bi u raju pak poznala, 
    što 'e po tebi vjerovala. 
    Tijem razlog je, kad nju pojem, 
    gdi u spilah svoj grijeh žali, 
    da me obasjaš zrakom tvojijem, 
    er te hvalim u nje hvali; 
    u nje slavi tvâ se krije, 
    er što 'e slavna, po tebi je. 
    Zato slabijem mo'im pjesnima 
    tvôm stavnosti stavnos stvori, 
    nek uvijeke ja po njima 
    rajski lovor stečem gori 
    i mâ trublja s boljom česti 
    vrhu zvijezdâ bude sjesti. 
    Kraj franačkijeh plodnijeh strana 
    marsiljska se pustoš vidi, 
    gdi od vijeka zaharana 
    ustaranijem mrakom blidi, 
    a niz pleći brijega strma 
    nore luzi pusta grma. 
    Naježenijeh iz ponora 
    crne magle ljut izmeće, 
    kamenitijeh vrhu gora 
    leže od snijega gore veće, 
    ter uzrasla kruni zima 
    sijedo čelo oblacima. 
    Ču'eš iz klisûr muklo odisat 
    vjetre i rijeke gdi se ore 
    za potopom satarisat 
    sela u sebe, sebe u more; 
    reve voda i u vrlini 
    plače raspe koje čini. 
    Uzmnažaju sred slobode 
    prijecijeh zvijeri stada česta 
    svo'em vapajom buku od vode, 
    svojijem strahom strah od mjesta; 
    reži medvjed, vuk zavija, 
    vepar hroče, zvižde zmija. 
    Tuj gdi puklom pod grebeni 
    pridušena noć boravi, 
    željno stupaj svoj hrabreni 
    Mandalijena lijepa ustavi 
    i ukopa tvrde u stine 
    s svo'om ljeposti svo'e krivine. 
    Ljubovnica ona ognjena 
    njegda od ljudi, sad od boga, 
    osta svijetu prigrabljena 
    silom plama nebeskoga, 
    ter neumrloj pri ljubavi 
    svijet i sebe zaboravi. 
    Ištom lice Jezusovo 
    vidje i skupljen raj u njemu, 
    kroz gorjenje čisto i novo 
    ponovljena osta u svemu, 
    leteć svoga iz pepela 
    pomlađena ptica bijela. 
    Njega drži vrhu svega, 
    njega misli, š njim besjedi; 
    njega živa, mrtva njega 
    ište, žudi, dvori i slijedi, 
    i jedina š njim saviše 
    njim odiše, š njim izdiše. 
    Kolikrat se ne zasrami 
    uz grob sidjet, svoj drag gdi je, 
    kô da radi svo'im suzami 
    tvrdi mramor da razbije, 
    živuć smrtnom pri zatvoru 
    veće unutra neg nadvoru. 
    Pokoj naći jaka nije, 
    pravi er pokoj nje prošo je; 
    mre, er ne mre, kad umrije 
    tko bi duša duše svoje; 
    i bez duše živa ako je, 
    sama ljubav duša joj je. 
    Blagi Jezus ganut stoga 
    lijek donese na nje vaje 
    i uskrsnut lica svoga 
    prvu suncem obasja je, 
    da učitelja slavna i živa 
    navjesnicim navještiva. 
    Nu on kad pođe k ćaćku svomu 
    iz rođenijeh ona strana 
    po progonstvu židovskomu 
    bi nemilo istjerana, 
    da po moru sionom ište 
    inostrano utočište. 
    Ali trpeć toj za boga, 
    primi sve za tuge male, 
    dokle s kraja evrijenskoga 
    na marsiljske stupi žale 
    i odredi pod stijenama 
    bogu i sebi živjet sama. 
    Mrkla spila ah kô u sebi 
    nju primeći osta rada, 
    mneć da je ona sunce s nebi, 
    kê ne viđe vik dotada; 
    noć uzigra, kad svo'u tminu 
    od nje lica zrak opsinu. 
    Gluha zabit, mrak od spile, 
    strah i golet, glad i zima 
    biše srcu nje primile, 
    er nemile bjehu očima, 
    čijem plam ište nje požude 
    veće u trudijeh istijeh trude. 
    Ona od lijepijeh cvijet i kruna 
    jur nadsiva sunce i zvizde, 
    draga, uresna, slavna i puna 
    časti, dvorbe, hvale i gizde, 
    i u napravah svijet gizdava 
    svo'im napravam bi naprava. 
    Porušena sad u stvoru 
    poniženoj u odjeći 
    uze boles i pokoru 
    za razgovor svoj najveći, 
    za utjehu tugam pače 
    svakčas tuge patit jače. 
    Uze izgled ona iznova 
    za napravu od pramena 
    naježenijeh u dubova 
    i u grma raspletena, 
    a u rijeka nauk uze 
    bez pristanka ronit suze. 
    Vidje vihre bit planinu, - 
    udri bičim nago tijelo; 
    izgleda se blijedu u tminu 
    i bljedilom prikri čelo; 
    plah zvijeri vidje u gori, 
    i za boga zvijer se stvori. 
    Gorko zelje i neznano 
    nje lijepe usti prudi i truje; 
    pitje s plačom izmiješano 
    većma žeđu razdražuje, 
    a pogled joj straši odsvuda 
    zamršena divjač huda. 
    Ako 'e ikada tko vidio 
    drag perivoj pun miline 
    gdi 'e proharan ublijedio 
    pod udorcim zle godine, 
    komu ostavi prijeka šteta 
    plot bez busa, bus bez cvijeta, 
    ter pod silu tešku odviše 
    slomjen čemin s rusom cvili, 
    a prikiden gorko izdiše 
    uz ljubicu ljubdrag mili, 
    mlade dikle plaču svoga 
    poraz cvijetja ljubjenoga: - 
    taka je u cvijet svo'e mladosti 
    Mandalijena u dnu od gore, 
    čijem perivoj nje ljeposti 
    hara silnos od pokore, 
    koliko joj dušu shara 
    njegda od svijeta zla privara. 
    Zlato, kijem se pram dičio, 
    na svenuto priđe lice; 
    od usta je trator mio 
    uzeo sliku od ljubice, 
    a svakdanji biči ljuti 
    poraziše lijere od puti. 
    Bješe jednom zrak od jutra 
    prosvijetlio vrh od hridi, 
    neka u spili ona unutra 
    strašno mjesto bolje vidi, 
    i sva skrovna njoj otvori 
    strašne od noći danak gori. 
    Prvo umuknu, pak smetena 
    kliče vapit u glas ovi: 
    »Ovo li su, Mandalijena, 
    urešeni tvo'i dvorovi? 
    ovo li su svijetli stani 
    kijem se klanjo zrak sunčani? 
    Bih gospođa! jasnom dikom 
    zlato uresi prame moje; 
    pod vlaštitom môm šibikom 
    slavni Magdal robovo je; 
    dvoriše me jaoh njekade 
    dični mladci, dikle mlade. 
    Sad, kad vapim glasom mojim, 
    meni sama hrid se oziva; 
    moje suze suzam svojim 
    strma rijeka sadruživa 
    i nestavni vjetri plasi 
    natječu se s mo'im uzdasi. 
    Nu razlog je, tko na svijeti 
    po krivinah zvijer se učini, 
    da pustošne sred goleti 
    žive kô zvijer u planini 
    i da nije med ljudima 
    tko ufanje u njih ima. 
    Pravo 'e da tko griješeć uze 
    među ljudem zvjersku sliku, 
    među zvijerim roneć suze 
    dođe ljudsku na priliku, 
    er kajanje svo'im suzami 
    nas i boga vraća nami. 
    Lele, lele veomi ružna 
    bogu, ljudem, istoj meni! 
    ah da ikako mogu tužna 
    uteć srca vaj skroveni, 
    sa mnom uzrok mojijeh zala 
    u pako bih ukopala. 
    Eto stara zloća kleta 
    sjenom lica pakljenoga 
    mene straši, kori i smeta, 
    i spomena grijeha moga 
    ranja u teškom nepokoju 
    glusijem bičim pamet moju. 
    Sve što u vele jur vremena 
    skrivih, sad me snađe ujedno; 
    mâ 'e svijes na me nabunjena, 
    srce smeteno i neredno; 
    boj, bojnica, polje od boja 
    suproć meni duša 'e moja. 
    Pazeć nebo sva protrnem, 
    er svo'ih sudâ znam visine; 
    kad nizdoli pogled svrnem, 
    vidim mjesto mê krivine; 
    kad zatvorim vid smućeni, 
    gledam grešnu mene u meni. 
    Kud se obratim, sve mi uzroči 
    trud i kaže što sam bila: 
    donosi mi noć prid oči 
    mê razblude, kê je krila, 
    skrovna a zabit mê privare, 
    mê poruke skrovne i dare. 
    Zemlju plešem - ona usplodi 
    cvijetje mê sam drazijem dala; 
    sunce veli: 'Ti kadgodi 
    ime od sunca jesi imala'; 
    mjesec opet: 'Mojijeh zrakâ 
    viđ nestavnos - ti bi taka.' 
    Zvijer slikuje mû slobodu, 
    moje pusto bitje gora, 
    moju ljepos dan na ishodu, 
    mê naprave cvijetna zora, 
    a tvrdina hridja ovega 
    mene u zlobi tvrđu od njega. 
    Svud se vidim, svud opako 
    mê življenje prid mnom šeta; 
    sud i sudac, smrt i pako 
    crnijem krilim svud me oblijeta, 
    i taka sam očim mojim, 
    kakva uvijeke bit dostojim. 
    Bježim tužna, niti umijem 
    znat kud bježim - bježim samo; 
    divjijem mrakom lice krijem 
    po pustinji sjemo i tamo, 
    klisurami sa svijeh strana 
    i strahoćom zazidana. 
    U nemiru, sumnji i smeći 
    iza stanja mijenim stanje: 
    bježim, ali jaoh bježeći 
    sa mnom nosim mê spoznanje; 
    krijem se, ali vajmeh meni 
    ne krijem se môj spomeni. 
    Oblak kî mi sunce krije, 
    sunce u plač me kê raščina, 
    plač kojemu slike nije, 
    slika od smrti, smrtna tmina, 
    momu srcu od staroga 
    spoznanje je grijeha moga. 
    Prije oblaka grom me opsine, 
    prije groma trijes me udara, 
    prije trijeska me smrt prikine, 
    prije smrti me pako shara, 
    kad između plača i cvila 
    spomenem se što sam bila. 
    Ah grdoćo mê krivine 
    štetna, izdavna i himbena! 
    ljudi blazniš da te učine, 
    pak ih koriš učinjena, 
    da se sobom srame i budu 
    osuđeni na svom sudu. 
    Ah sad vidim u nevrijeme, 
    grdi griješe, varke tvoje; 
    sad sram i strah nasrće me, 
    kî me onda snać imo je, 
    kad me na zlo svjetovo si; 
    ah sad poznam tko sam, što si! 
    U ništa sam obraćena 
    s tebe, er ti si ništa u tebi - 
    ništa, er milos božanstvena, 
    duša život, cijena od nebi, 
    sve i samo dobro od svijeta 
    po tebi je meni oteta. 
    Boga ote mi, kî 'e sve meni, 
    a ja ostah ništa od ništa, 
    ništa u dobru, ništa u cijeni, 
    ništa u djelijeh svijeh godišta, 
    ništa u svijesti, ništa u znanju, 
    u vječnomu ništa ufanju. 
    Er samo ono rijet se može 
    da ima u sebi bitje svoje, 
    što 'e bez grijeha, pokli, o bože, 
    dobru tebi prikladno je; 
    grijeh i grešnik tijem ništa su, 
    er bez dobra svakoga su. 
    Nu premda si, griješe, ništa, 
    vele činiš, ah jaoh vele! 
    s vjekuvječnijeh ti sjedišta 
    rajskijeh dvorân čete bijele 
    nesmotrno na vrat rinu 
    tamnijeh oganj u pučinu. 
    S tebe voćkom ćaćko prvi 
    vas rastrova rod došasti; 
    s tebe ogreznu bratskom krvi 
    zemlja, i dračam sva porasti; 
    s tebe umrli kuša'u svuda 
    teško očinstvo vaja i truda. 
    S tebe u vodah svijet popliva 
    i u daždu jur sionu 
    sva se uduši zemlja kriva, 
    i s grešnikom grijeh potonu; 
    s tebe potop zgar ognjeni 
    cijele gradove iskorijeni. 
    S tebe mači bojni sijeku, 
    sila, izdajstvo, plijenstvo mori; 
    s tebe skrovna smrt je u lijeku, 
    zmija, u cvijetju, lav u gori; 
    s tebe nejma vjeru istinu 
    lj ȕ bi u vojnu, ćaćko u sinu. 
    S tebe stvorac na stvorenje 
    a na stvorca stvor udari; 
    prvostvorno zametenje 
    ti se možeš rijet od stvari, 
    nesklad, nered, nemir, šteta 
    tijela, duše, neba i svijeta. 
    Gdje ti priđeš iznenade, 
    mrči u nami božja slika, 
    znanje oslijepi, razbor pade 
    i u čovjeku nije čovika; 
    još da i bog može umriti, 
    ne usprežeš ga pogubiti. 
    Kobna zvijezda, plam od trijeska, 
    more, vihri, trešnje i kuge, 
    sva svjetovna, sva nebeska, 
    srdžba, osvete, brige i tuge 
    tvâ bit slika mogle ne bi, 
    er što mogu, sve 'e po tebi. 
    Rijeke selijem, luzim plami, 
    vihar njivam, val plavima, 
    kuga tijelu, trijes gorami, 
    kobna zvijezda kraljevima, 
    trešnja samijem zgradam udi, 
    a ti, o griješe, svijem, sveđ, svudi! 
    O gusare vječnijeh dara, 
    božje krvi raspe hudi, 
    vječnijeh šteta voćko stara, 
    koja truješ u razbludi; 
    o pučino zla svakoga, 
    koja uzvireš tja do boga! 
    O pučino za proždrijeti 
    što bi, što jes, što bit može; 
    smrti, kâ mrijet, a ne umrijeti 
    činiš, da se muke uzmnože; 
    zubljo, kâ si pako stakla, 
    pakle od svijeta, pakle od pakla! 
    Er ti paklom pako stvaraš, 
    ti s' plam, ti crv, ti neufanje 
    da ga ti sâm ne razgaraš 
    bio bi pako uživanje; 
    ti sâm kroz tvû sjenu opaku 
    zastupaš mu božju zraku. 
    I silnika tolikoga 
    u te, o dušo, primila si! 
    ti li uvrijedi boga tvoga? 
    ah jaoh vajmeh, i mogla si? 
    ah moj griješe, ah zli svijete, 
    ah kô trnem misleći te! 
    Nu zloće li mê ne oprosti 
    kroz prislavne svo'e besjede 
    Jezus, kî me svo'om milosti 
    na pravedni put privede? 
    da što ištete, jadi i smeće, 
    kad, kakva bih, nijesam veće? 
    O čudesa neviđena! 
    o mâ česti gorka svime! 
    ista ljubav božanstvena, 
    ista milos vaj straši me 
    i boj bije nesmiljeni 
    mâ čestitos suproć meni. 
    Jakno brodar koga u tmini 
    val uzrasto s noćim rva, 
    kad se ugleda u tišini, 
    kû mu donije zora prva, 
    još u srcu miran nije 
    misleć prednje pogibije, - 
    mislim staroj o krivini 
    mislim višnju milos mnogu 
    i što Jezus za me učini, 
    i što učinit za nj ne mogu; 
    i znam da tko vele prima 
    vele vratit vajmeh ima. 
    Znam i muku sina boga, 
    znam i mjerim po načinu 
    veličinom lijeka toga 
    mê nemoći veličinu, 
    i zaplatit taj lijek hoću 
    sličnom mukom, - nu kako ću? 
    Gdje ste, o žive smrti od gore, 
    vepri ognjeni, zma'i srditi, 
    kijeh glas stresa sej ponore 
    kroz urnebes gromoviti? 
    Hod'te punit s djela hrla 
    mnom otrovnijeh propas grla. 
    Stijene uzrasle, kijeh strahoća 
    u strmoglav nad mnom visi, 
    grda sliko mojijeh zloća, 
    kê do neba smjenstvo uzvisi, 
    ah za milos na me orite 
    vaše vrhe strahovite. 
    Ah otruj se kužnu u dahu, 
    povjetarce najmilije, 
    boli teške i smrt plahu 
    svaki odihaj moj da pije 
    i da s trudim smrtnijem ljutim 
    bez usmrtja mrijet se ćudim. 
    Bez ufanja zore drage 
    stisnite me, noćne sjeni! 
    sve nekobne, sve neblage 
    istječite, zvijezde, meni! 
    budi čemer sva dubrava, 
    čemer voda, čemer trava! 
    Zgar krvavijem meni oblakom 
    kršite se oko čela 
    s bukom, s treskom, s smećom svakom, 
    daždi od ogânj, gradi od strijela, 
    i života od mojega 
    porazite do biljega. 
    Stvori drazi, hudi stvori, 
    kî mom grijehu drûzi biste, 
    pomoz'te me u pokori, 
    kî me u zloćah pomogli ste; 
    stvorca uvrijedih - nabunjeni 
    ustanite suproć meni! 
    Ah nesvijesna! ah jaoh tkoga 
    prema tvojoj kličeš zlobi, 
    kad pedepsom grijeha tvoga 
    stvorenje se sramilo bi! 
    Toliko si, Mandalijena, 
    s tvo'ih krivina potištena. 
    I čudim se na me od groma 
    glasom da se svijet ne opriječi, 
    vapeć: 'Želje tvê veoma 
    ponosite jesu i riječi: 
    ohole se srećom druzi, 
    a tvâ oholas raste u tuzi. 
    Zvijeri, vihre i trjeskove, 
    povjetarce, zemlju i more 
    zaman, zaman tvoj glas zove, 
    da te zatru, da te umore, 
    er sve stvari podsunčane 
    na viša su djela obrane. 
    More 'e stvorno, da 'e dovika 
    izgled stvorca veličini; 
    kruna 'e nebo, trijes šibika, 
    pristolje mu oblak čini, 
    slikuje se posred tmina 
    svoja otajna kraljevina. 
    Zvijezde oči njegove su, 
    kijem bdi više svoga stvora; 
    kad se jazi vjetrim tresu, 
    tuj se jakos svo'a zatvora, 
    a u hridi zlamen stavi 
    nepomične svo'e naravi. 
    Stavi u gore skot nesvijesni, 
    da uči strah nas od nebesi; 
    da njegove zrak ljuvezni 
    siva odasvud, on uresi 
    kitam voća, cvijetja i trave, 
    polja, livade i dubrave. 
    I oni da svo'u čas zabudu 
    i pocrne svijetlo lice, 
    ter krvnici tamni uzbudu 
    tač pogane izdajnice? 
    Ne, ne viku! ti bud' sama 
    za pedepsu tvo'im zlobama. 
    Tebe tobom muči i ranja', 
    ti bud' sličan poraz tebi; 
    crv smrdeći od spoznanja, 
    kî se od grijeha zače u tebi, 
    pedepsanje prilično je 
    za pogane duše tvoje.' 
    Mnim da veli svijet mi ovako, 
    i ne, vajmeh, bez razloga: 
    'Ja zled, ja smrt, ja sam pako 
    moga srca žalosnoga; 
    ah jaoh krivcu kî se kaje 
    krivina ista pedepsa je. 
    Pedepsa mi grijeh isti je, 
    od pedepse teži sada, 
    er pedepsa proć umije, 
    nu krivina ne nikada, 
    koja vajmeh po sve vrijeme 
    svo'om spomenom mučit će me'.« 
    Dospje i ufat uze paka 
    višnju pomoć, kad to izreče, 
    znajuć crna van oblaka 
    vječne slasti daž da istječe 
    i spoznanje da je od zloba 
    lijek i rana u isto doba. 
   
 Svrha prvoga uzdisanja 
 
 
 Uzdisanje drugo 
    U SPOVIJEDANJU 
   
    Privara je u grešniku 
    kî na pravi put se obrati, 
    da krivinu svo'u veliku 
    s malo suza scijeni oprati 
    i ustati moć ikade 
    lasno, kako lasno pade. 
    Znam da mnokrat uzdah jedan 
    neizmjernu milos stječe 
    i da ostane duh pravedan, 
    netom jedno vaj izreče; 
    nu je opeta strašna odsvudi 
    višnja pravda, vječni sudi. 
    Tijem čovjeku sveđ trijebi je 
    da s pokorom gre naprijeda; 
    prav je tko mni da prav nije, 
    blažen je oni kî sveđ pr ȅ dā, 
    i taj samo svet se veli 
    kî sveđ sumnji još svet je li. 
    Mandalijena, kôj se objavi 
    bog za parca na svom sudu, 
    kû prigrli, kû postavi 
    svoga srca za razbludu, 
    eto u plaču svo'ih krivina 
    sveđ pokoru svo'u počina. 
    Potvrđena u milosti 
    i na vratijeh jur od raja, 
    k svom dragomu vapi »prosti!« 
    bez pristanka, mjere i kraja, 
    ter se straši, suca od svoga 
    u celovijeh suca istoga. 
    Ona ištući da otvori 
    svijetu stare zloće svoje, 
    nek je slijedi u pokori 
    tko nju u grijehu slijedio je, 
    izvan sebe poče u glase, 
    čijem da 'e sama ne stavlja se: 
    »Dikle, s draga kijem pogleda 
    među lijepijem raste hvala, 
    u cviljenju mom naprijeda 
    viđ'te kako počne smala 
    tko god srne za upasti 
    svijeh krivina sred propasti. 
    Od početka čuva'te se, 
    zatecite plam ljuveni, 
    čijem ste same kroz urese 
    njegda lijepoj slične meni, 
    i u vami čas uzmnaža 
    draga od tijela duša draža. 
    Znajte da bi tanka hvoja 
    hras kî kruni vrh od gore; 
    slaba isteče rijeka koja 
    lijeva od voda more u more; 
    zgar gromove, trešnje ozdala 
    rađa od zemlje para mala. 
    Tako i duša pogled plodi, 
    pogled riječi, riječ požudu, 
    ter na svak čas naprijed hodi, 
    dokle utopi nas u bludu; 
    ah jaoh nitko u čas jedan 
    ne učini se nepravedan! 
    Uspregnut bi mogla prije 
    trijes kî pada, val kî pjeni, 
    prah prid vjetrom, vjetar kî je 
    rvat napro kraj strmeni, 
    negli sebe jedna vila 
    kâ je ljubav prigrlila. 
    Gdi se zloća mâ spovijeda, 
    hoću da me v ȁ s svijet čuje, 
    nek se čuva s moga izgleda, 
    čijem se izgledom mo'im sramuje, 
    nu što velim? kuda slijedim? 
    tkoga zovem? s kijem besjedim? 
    Zamani se moj plač glasi, 
    ako odi nije nikoga; 
    sa mnome su sami uzdasi 
    i spomena grijeha moga, 
    zvijeri, hridi, strasi i tmine - 
    slična družba mê krivine. 
    Nu nije zaman: korit hoću 
    mo'im životom sebe sama: 
    bez srama ću pronijet zloću 
    u kû padoh jur bez srama, 
    i moj svaki grijeh skroviti 
    na moj ću isti sud doniti. 
    Čujte, luzi, mê taštine, 
    čujte, zvijeri, mê prikore; 
    i ti, o spilo, kâ krivine 
    moje ne znaš, znaš pokore, 
    poznaj sada koli 'e manje 
    moga od grijeha mê kajanje. 
    Ah da može hridju u tvomu 
    udjeljat se mâ besjeda, 
    da u tem pismu neumrlomu 
    vas začuđen vijek razgleda 
    mû neharnos, milos moga 
    uvrijeđena neizmjernoga. 
    Čujte! - Izgubih mlado u doba 
    od proljetja djevičkoga 
    roditelja jednom oba - 
    majku i ćaćka ljubjenoga - 
    i u gospostvu ostah sama 
    nad obilnijem državama. 
    Brat o sebi Lazar staše, 
    Marta s malo veće ljeta 
    ni smijaše ni mogaše 
    po godištijeh dat mi svjeta; 
    bješe sebi mlados moja 
    i svjetnica i gospoja. 
    Oblas, blago, mlados dična 
    na njeka me prignu djela, 
    djela mladu srcu obična, 
    djela priljubna i vesela, 
    djela u kojijeh zla ne ima, 
    van što na zlo put je u njima. 
    Samoćom se vik ne krijah, 
    po prozorijeh čestokrati; 
    ne zaviđah, nu mrzijah 
    čut kû vilu lijepom zvati; 
    bježah ljubav, nu mi biše 
    pr'jateljevat drago odviše. 
    Veljah: 'Bit ću ljubežljiva, 
    da podložni puk me ljubi; 
    što se resim, nijesam kriva, 
    ni se u tomu mâ čas gubi, 
    er gosposko za gospoje 
    urešenje pristojno je'. 
    Tad nesrećnom srcu momu 
    za zabavu jaoh omili 
    u tanačcu razbludnomu 
    skladno izvijat stupaj mili, 
    tad besjedu dvornu učiti, 
    vješto pisat, pisma štiti, 
    tad zlatjenijeh romon žica 
    s mednijem glasom ugađati, 
    sudit tuđe misli i lica, 
    sve znat, sve čut, sve gledati 
    i ne štedjet pomnje i blaga 
    za hvaljena bit i draga. 
    Dokle začuh, tamo ovamo 
    da me slavi družba mlada 
    ne gospođom grada samo 
    negli od srcâ svijeh od grada, 
    i da po mom rajskom licu 
    suđena sam za božicu. 
    Tada moja svijes uzbjesni, 
    tad mi reče miso opaka, 
    bez zabave od ljuvezni 
    da 'e zaludu ljepos svaka, 
    ter nije drugo lijepa biti 
    neg bit ljubjena i ljubiti. 
    Počeh ljubit, nu neredno 
    cijeć nevješta plama moga: 
    ljubjah ljepos svaku ujedno, 
    osobito ne nitkoga, 
    i nestavnijeh želja u smeći 
    svijeh ne ljubjah svijeh ljubeći. 
    Ljubjah, ali još ne smijah 
    ljubovnicom zvati mene, 
    er ljubeći još ne umijah 
    znat da ljubim mê ljubjene; 
    znah što kušah da drago je, 
    ali ne znah prem to što je. 
    Znah da 'e njeka skrovna sila, 
    kôj nije moć duh da se ogluši, 
    da je njeka boles mila 
    kâ me slatko škaklje u duši, 
    njeka želja, nu smetena, 
    pače od želje slika i sjena. 
    Er što željah, ne iđah steći, 
    ni toj mogah steći ikada, 
    čijem mê želje tijek pršeći 
    sram usteže, strah pripada 
    i novina želje ne da 
    željet želji môj naprijeda. 
    Mnokrat rekoh sama u sebi: 
    'Da to i žudim, što bi bilo? 
    Što 'e to ne znam, nu je trijebi 
    da je dobro, pokli 'e milo', - 
    nu strah tajčas moju prijeku 
    prisijecaše miso u tijeku. 
    Veljah opet: 'Prije nemila 
    da me proždre zemlja hoću, 
    neg ja viku ockvrnila 
    tom požudom mû čistoću'; 
    zamišljah se pak u temu 
    i uzdisah ne zna'uć čemu. 
    Bjeh u licu problijedila, 
    puštah ures, mučah sama; 
    sad se užižah iz bljedila, 
    sad se stvarah led iz plama; 
    mrz'jah, ljubjah, kušah svuda 
    trud iz slasti, slas iz truda. 
    Jakno lovor, kî s plamenom 
    za ne izgorjet dug boj bije, 
    vo'evah s željom môm ljuvenom; 
    ali udugo najposlije 
    nju tjerajuć, nju misleći, 
    š njom se obiknuh nehoteći. 
    Strah mi uminu; poče ovako 
    s sobom sudit svijes smamljena: 
    da nije ljubav zla prem tako, 
    pak da 'e dobra i hvaljena, 
    zatijem da se i djelima, 
    kô stvar dobra, slijedit ima. 
    Uto mlade drúge moje, 
    koje od mene veće znahu, 
    sve ljuvezni tuđe i svoje 
    potanko mi spovijedahu, 
    veleći mi: 'Nije krivine 
    činit sve što mnozi čine'. 
    Ah, zla družbo, čemu dosti 
    tvom porazu nijesi sama! 
    čemu i druzijeh put tamnosti 
    od vječnoga vodiš plama, 
    ako u paklu strašnom doli 
    svaka 'e družba teže od boli?! 
    Jedna vrhu svijeh diklica 
    bješe između skupa toga 
    moga srca potajnica, 
    pače srce srca moga, - 
    mâ poguba, za rijet bolje, 
    i sva napas mê svevolje. 
    Ona nad svijem lijepe kê su, 
    sva raskošna, sva ljuvena, 
    u mirisu i uresu 
    ponosito razbluđena, 
    znaše sve što može znati 
    duh zatravljen domišljati. 
    Nje riječ, izgled i hitrina 
    kuda mene vaj ne uputi, 
    da uzbude mâ taština 
    nje taštine pristignuti 
    i da skriju vele gori 
    nje sramote mo'i prikori. 
    Sa mnom je ona na prozoru 
    i kaže mi mladce izbrane, 
    pak mi u skrovnu razgovoru 
    pripovijeda šaptom s strane 
    njih imena, njih razblude 
    i što mogu i što žude. 
    Čijem to veli, isto u vrijeme 
    ljubovnici narešeni 
    s pošetajim razbludnijeme 
    klanjaju se ozdal meni, 
    odgovaram a ja njima 
    veće srcem negli očima. 
    Gorim srcem i skončana 
    na gorko sam njih skončanje; 
    nu stid kažem i gledana 
    ne gledajuć gledam na nje, 
    er za gledat bez svjedoka 
    dosta mi je kraj od oka. 
    Govori mi drúga tada: 
    'Njihov jače plam razdraži; 
    posmjehni se sad, a sada 
    skrij tvê lice, sad ga ukaži. 
    Hoć dvorena bit zadosti? 
    stuči dragos s nemilosti'. 
    Ona tako riječi uzmnaža, 
    na nje riječi nevam ja se; 
    čas mi 'e draga, ljubav draža, 
    mislim na nju, mislim na se, 
    i razbiram krivo i prijeko 
    što bi o meni tad svijet reko. 
    A ne mislim srcu u momu 
    da što mislim, sve bog vidi, 
    kî sve, kî sveđ, kî u svakomu 
    prije griješenja grijeh prividi, 
    i da visi vrhu mene 
    mač njegove pravde ognjene. 
    Nu zla drúga hudu odluku 
    sa mnom tjera svakijem putom 
    i nje riječi drže ruku 
    s ćudi na zlo móm prignutom, 
    kâ zasjede svjeta kriva 
    skrovno iznutra prigrljiva. 
    Perivoja draga u sjeni 
    bjehmo jednom obje same; 
    ubra ona cvijet rumeni 
    i s posmijehom sjede uza me 
    veleć: 'Tvâ je slika mila 
    u ovem cvijetu, cvijete od vilâ! 
    Nu da između tamne trave 
    cvijet sad nijesam ovi ubrala, 
    njegova bi tuj bez slave 
    sva ljepota na tle opala; 
    da ti čemu tvoj cvijet gubiš, 
    zasve skrovno mnim da ljubiš? 
    Čuj me ukratko! Ti s' gospoja 
    i bitje je tvê slobodno; 
    tebi 'e zakon volja tvoja, 
    tebi 'e časno što je ugodno; 
    ljubi očito! svijet, ljubiti 
    da te i vidi, što će riti? 
    Nije razlog da te straši 
    oni kî se straši od tebe; 
    nami rados strasi naši 
    grabe mnokrat bez potrebe, 
    er gosposke, znaj, razblude 
    slijede puci a ne sude.' 
    Besjeda ova, ne znam kako, 
    bi plam, bi trijes za užeć mene; 
    pridobita ostah tako 
    da za ispunit želje ognjene 
    ne ht'jah ino neg da poda 
    put mi i način kâ prigoda. 
    Ah kô u malo naučih vrijeme 
    što pak parjat ne bih jaka! 
    vrć se na vrat lasno 'e svijeme, 
    nu se ustavit nije moć paka: 
    u jaz pakljen put je odsvudi, 
    nu vratit se? - tuj su trudi! 
    Zgodi se u mê da države 
    priđe edžipske iz krajine 
    pun kreposti prigizdave 
    vrijedan mladić nad sve ine, 
    svojijeh ljeta u cvijet prvi, 
    srećan blagom, svijetle krvi. 
    U raskošah on zadojen 
    i u dvorničkom hitropćenju, 
    s koga edžipski puk je brojen 
    nad svijem skladan u dvorenju, 
    bješe s drúgôm môm jedinom 
    brat i rodom i hitrinom. 
    Ištom u grad s puta dođe, 
    nukajuć ga sestre svjeti, 
    kako svoje u gospođe 
    u dvorove mê doleti, 
    da bi na čas mû zapiso 
    dvornom riječi službu i miso. 
    Vidje i planu, a i ja tade, 
    er njegova vlas pogleda 
    nareče mi iznenade: 
    'daj mi, daj mi srce ureda!' 
    U čas tako naš skroveni 
    s plamenom se plam zamijeni. 
    Sestra svoja, mâ družica, 
    kad on pođe, dođe k meni 
    i u promjeni moga lica 
    pozna novi plam ljuveni; 
    posmjehnu se hitro na me, - 
    ja se smutih, lice izda me. 
    Dakle videć upućenu 
    dobro sreću brata svoga 
    i mû dušu pridobjenu 
    susretišta sred prvoga, 
    uze slutit svakčas veće 
    svom vitezu slave i sreće. 
    Tajčas donije mi ispisane 
    pjesni u listu pozlatjenom, 
    u kijeh poznah mê spjevane 
    hvale tuđijem pod imenom. 
    Pitah: 'Pjesnik tko bijaše?' 
    'Moj brat,' reče, pak uzdaše. 
    Donese mi dare iznova, 
    kijeh bogatstvo zamjerno je: 
       'Meni ih, reče, brat darova, 
    a ja tebi, mâ gospoje; 
    ti za harač ljupko primi 
    brata i sestre srca u njimi.' 
    Od tijeh pjesnî, od tijeh darâ 
    viđah svrhu i što iskaše, 
    ali puštah da me vara, 
    er s privarom tom iđaše 
    moje srce, a bez truda, 
    na smirenje svo'ih požuda. 
    Moj drag tako ne man stavi, 
    za osvojit me, pomnju i smjenje; 
    pr'jazan poče, plam se objavi, 
    zatijem nasta zaljubjenje; 
    mnogo steče on služeći, 
    nu ne sve što žudje steći. 
    Stavno er držah da gospoji 
    svijetle krvi, mnoge oblasti 
    uvijeke se ne pristoji 
    prem nizoko ljubeć pasti; 
    nu da padoh tko rijet neće, 
    kad pristupih k jazu odveće? 
    Daj ne stvorom, padoh misli 
    i pristupih k pogibiju; 
    svak ubjene mni kî stisli 
    u krilo su ljutu zmiju; 
    kî su u valijeh, ljudi ih scijene 
    veće u valijeh utopjene. 
    Ubo'ica je sebe istoga 
    tko strašnoga lava grli; 
    da i ne udre trijes nitkoga, 
    najbližnjega ljuto isprli; 
    bog iznutra, a svijet zdvora 
    sudi sliku od prikora. 
    Lijepi srame, po kojemu 
    ženska ljepos ljepos stječe, 
    teško uvijeke, teško onemu 
    tko se jednom tebe odreče, 
    i da ružan ne spozna se, 
    tvê zrcalo vrže za se. 
    Ti si slika od nebesi, 
    zvijezde tamni svjetlos tvoja; 
    ti gizdavi stražnik jesi 
    djevičkoga perivoja, 
    ures tijela neprošasti, 
    čas od duše, duša od časti. 
    Kraljica se čas odijeva 
    tvo'em grimizom bez procjene, 
    od kreposti sunce sijeva 
    iza zore tvê rumene, 
    draže ishodi tvoga iz plama 
    od čistoće zlato u nama. 
    Tvojijem vijencom od ružica 
    kruni djevstvo pram najveće, 
    tebe iz srca djevojčica 
    trudno a trudnje s lica odmeće, 
    a još trudnje tisućkrati, 
    kad odmetne, nazad vrati. 
    Ja te izgubih u nescini, 
    a sad poznam cijenu tvoju, 
    njegda uresu moj jedini, 
    sad izgubljen moj pokoju! 
    u nevrijeme jaoh poznani 
    cvijete od raja, srame izbrani! 
    Sram pošteni kad me ostavi, 
    mješte njega srce u moje 
    sjede himben sram nepravi 
    licimirstvo kê zvano je, 
    to jes krepos bez istine, 
    vele gora od krivine. 
    Ter laživa licu u momu 
    i hoteći, kô da neću, 
    prema meni u svakomu 
    stvarah želju svakčas veću 
    i pod sjenom od dobrote 
    tjerah skrovne mê sramote. 
    Za zasjenit mê plahosti 
    vodih sa mnom dvorbu sijedu, 
    a to da pri nje starosti 
    mil'ja sinem u pogledu; 
    skratih ures, nek se objavi 
    kô sam lijepa po naravi. 
    Općih crkvu, da i tuj žele 
    kî mû vide dragos plahu; 
    malo s bogom usta a vele 
    oči s ljudem govorahu; 
    k nebu uzdisah, nu bog znaše 
    da k njemu uzdah moj ne iđaše. 
    Ah kolikrat ljubovnika 
    riječim hulih što znah gore, 
    da s huljenja prem velika 
    pozna on silne mê govore 
    i u njima prozret bude 
    unutrnje mê požude. 
    Ah kolikrat vil gizdave 
    rijeh grješne, er se rese silom; 
    zvah neslične njih naprave, 
    njih bjeloću zvah bljedilom 
    i njih čela zvah za zlobu 
    mrtvijeh prama grob na grobu. 
    Čuh da gori s draga lica 
    mlad ljubovnik, viknuh: 'Zlo je!' 
    čuh da ljubi kâ diklica: 
    'Živu 'e spražit, rijeh, pravo je!' 
    Čuh da lijepom kâ zvana je: 
    'Ako 'e dobra, rijeh, lijepa je'. 
    Utoliko u potajno 
    dare primat, dare slati, 
    s mojijem dragijem nepristajno 
    ljuveznim se natjecati 
    i primat ga moje u dvore 
    na skrovite razgovore, 
    vriježit srcem zle pohlepe, 
    činom, okom besjediti, 
    hitro pisat liste slijepe, 
    slijepe liste hitro štiti 
    bješe ružna mâ zabava, 
    a zdvora se kazah prava. 
    Tako i oblak, iz visine 
    prije neg štetni daž prolije, 
    unutrnje strašne tmine 
    zdvora uresnom dúgōm skrije; 
    tač se skrije sva pod cvijetje 
    trava otrovna u proljetje. 
    Ah jaoh u čem nijesam kriva, 
    kad za slijedit ćud nečistu 
    vječnoj pravdi suprotiva 
    ja podigoh krepos istu; 
    ukazah se dobra pače 
    za dobrotu grdit jače. 
    Nađoh način vlasti opakom 
    s potištene mê hitrine 
    za pocrnit sunce zrakom, 
    za uzmnožit suncem tmine, 
    za potamnit prijeko dosti 
    krepos istom vaj kreposti. 
    Nu bog, kî proć opacime 
    svo'e trjeskove sveđ ne trati, 
    mo'em oružjem porazi me 
    i mê himbe na me obrati, 
    ter krivine mê mučeće 
    većma oglasi, što ih krih veće. 
    Puk sve uzazna (ah što ikada 
    zemlja izdavna pronijet neće!) 
    ter svak sudit uze tada 
    da što ne zna, vele 'e veće 
    i da pomnja mâ tolika 
    taji djela sasma prika. 
    Njeko od zlobe, s kôm jačega 
    gleda tko god može manje; 
    njeko, izgleda da s mojega 
    svoje opravda djelovanje; 
    za osvetu njeko od vila 
    kijeh ja otprije bjeh sudila, - 
    ovi onomu šapće: 'Nije 
    časno općenje toj nikako; 
    njim se srami, kad ga krije; 
    kad se srami, tot je opako; 
    ljube svjetlos svijetla dila, 
    djelu 'e tamnom tamnos mila'. 
    Tako glase mê prikore 
    mlade i mladi svi jednaga; 
    svak zlo veli, misli gore, 
    svak raspreda, svak prilaga, 
    dokle vajmeh kratko u vrime 
    od grešnice stekoh ime. 
    Tijem riječima jak na vitru 
    moj hud oganj planu jače; 
    ćud povrgoh rotnu i hitru 
    i rastvorih mê polače, 
    oholeć se unaprijeda 
    da mê zloće vas puk gleda. 
    Ter kô najprije kad pod nebi 
    ukaže se sred dubrava - 
    sebi porod, majka sebi - 
    lijepa feniče i gizdava, 
    sve ine ptice s sobom vodi, 
    da je dvore, kud prohodi; - 
    tač ne samo moj jedini 
    dvoriti me uze očito 
    neg i mještani i tuđini, 
    kijeh još dalek ognjevito 
    moj drag ures nepoznani 
    svo'e ljeposti glasom zani. 
    Ja im mjesec bjeh od noći, 
    ja im sunce bjeh od dana, 
    ja božanstvo višnje moći, 
    ja hvaljena, ja spijevana - 
    ja za prikor neba i svita 
    môm sramotom ponosita! 
    Za me igre privesele 
    za me časti spravne stahu, 
    za me u tancijeh noći cijele, 
    u posjedijeh danci iđahu 
    i krvavoj u zavadi 
    za me mrahu stari i mladi. 
    Onijeh držah u ufanju, 
    ovijem drago riječ prodavah, 
    svijeh u taštom obećanju 
    varah, i opet obećavah 
    i svađah se velekrati, 
    sve što obećah za ne dati. 
    Što ne motrih! što ne činih! 
    smetah, grabih, raspe budih, 
    moreć blaznih, blazneć hinih, 
    hineć ljubih, ljubeć udih 
    sebi i druzijem sa svom moći 
    mislim, djelom, u dne, u noći. 
    Za steć vaje vjekovite, 
    o Jezuse moj žuđeni, 
    za izgubit se, za izgubit te, 
    toli istrudih, da bi meni 
    tega od truda stoti dio 
    za steć tebe, dosta bio. 
    Tašta u meni slas otrova 
    sve što 'e tvoje, kralju od nebi, 
    što mi obilnos tvâ darova, 
    sve obratih suproć tebi, 
    i neharna nada svima 
    uvrijedih te tvo'im darima. 
    Mû neharnos sa svijeh strana 
    vrh sionski zamnijevaše, 
    bistra rijeka od Jordana 
    mê sramote romon'jaše 
    i suzama mirisnijeme 
    kitni Liban plakaše me. 
    Plakaše me, nu zaludu, 
    s mudrijem bratom sestra sveta 
    pazeć srnut mû razbludu 
    bez obzira, stida i svjeta; 
    nu vesela mo'im štetama 
    ja ne plakah mene sama. 
    Ter što 'e duši od potrebe, 
    sve pogrdih cijeć slobode 
    i strmovrat vrgoh sebe 
    kô niz rijeku sila od vode, 
    p ȕ t pakljene vas grâd peći 
    zanesena zanoseći. 
    Ah moj bože, na te gledam, 
    k tebi vapim: bože, prosti, 
    prosti zloće, kê spovijédam 
    prid pristoljem tvê milosti; 
    prosti i na moj grijeh prihudi 
    veća od grijeha milos budi! 
    Ti s' pun želje milostive, 
    tebe 'e za raj svoj raj obro, 
    ide iz tebe, tobom žive, 
    u te ulazi sve što 'e dobro; 
    ti smrt nećeš dovik vika 
    neg skrušenje od grešnika. 
    Nije nać plate, znam, pod nebi 
    za moj platit dug nepravi: 
    sasma, sasma skrivih tebi, 
    uvrijeđena mâ ljubavi! 
    sasma uvrijedih, ah jaoh meni, 
    tebe, o ćaćko božanstveni! 
    Da bi bila mâ pokora, 
    za sveđ ranjat dušu moju, 
    vjetri uzdasi, suze mora, 
    oči sitne zvijezde u broju, 
    to 'e sve ništor, kad moj odi 
    sve pokore grijeh nathodi. 
    Pokora bi ta mučila 
    mene, kâ sam crv na sviti, 
    a krivina mâ nemila 
    privišnjega smje raniti, 
    kî u bitju jes svojemu 
    sam svet, sam lijep, sam sve u svemu. 
    Ah nije mjere u besjedi 
    kôm se izmjerit moj grijeh ima, 
    er po onomu tkoga uvrijedi, 
    uvrjeđenje mjeru uzima; 
    ah nije mjere grijeha moga, 
    pokli uvrijedih neizmjernoga. 
    Nu ti, o ćaćko, u kom neće 
    vir milosti vik svršiti, 
    prostit možeš vele veće 
    neg ja tužna sagriješiti!« 
    S tijem ustavi riječ i pusti 
    srcu ognjenom vlas od usti. 
   
 Svrha drugoga uzdisanja 
 
 
 Uzdisanje tretje 
    U POGRĐENJU 
   
    Vjekostvorac ljubi i ćuti 
    vječnom njemu slično što je; 
    sve što može poginuti, 
    prid neumrlijem priprosto je; 
    vječnu dušu ćuti i ljubi, 
    kû za osvojit sebe izgubi; 
    kôj za život dat, u znoju 
    i u krvi svôj ugasi. 
    Ah viđ, dušo, cijenu tvoju, 
    ah spoznaj se kolika si, 
    er vas ures od nebesa 
    zamjena je tvoga uresa. 
    Ah i ures tvoj ostavi, 
    kijem zamamit mogla 'e boga 
    njegda slijepa pri ljubavi 
    od uresa telesnoga 
    Mandalijena, svoga lica 
    zatravljena ljubovnica. 
    Ali u kratko pozna vrijeme 
    kê ljeposti jesu prave, 
    ter suzama tekućijeme 
    smaknu s lica sve naprave, 
    da nje krepos viša ustane 
    vrh taštine poplesane. 
    Vidje nebo, kad joj s čela 
    od naprava oblak minu, 
    kad nje prođe zora bijela, 
    tad je rajsko sunce opsinu; 
    voće u duši provre, kade 
    nje ljeposti cvijet opade. 
    Ter kô mjesec, kad prostrle 
    na nj su svoj mrak kobne sjeni, 
    sve priteže k sebi umrle, 
    da ga paze začuđeni, 
    tako i ona tamna i blijeda 
    raj priteže, da je gleda. 
    Skupnijeh kapalj vlažnu silu 
    zgar lijevaše hridna spila, 
    kô da i hrid plačnu uz vilu 
    bješe cvilit naučila, 
    i greznjaše strana svaka 
    kućnijem daždom bez oblaka. 
    Romonito čijem padaše 
    voda niz vrh pukloj stijeni, 
    sva najedno protjecaše 
    u naravni sud kameni, 
    kom činjahu svud okoli 
    tvrdu ogradu stanci goli. 
    Evrijenkinja jednom mlada 
    kon jezera toga sjede 
    ter u nj uprije puna jada 
    ucviljene svo'e poglede 
    veleć: »Suze jaoh smućene 
    tebe uzmnože, skraća'u mene! 
    Plače daždom hrid u spili, 
    da ti rastjet budeš stoga, 
    o jezeru, druže mili 
    moga cvila pokornoga; 
    plačem i ja, nu smućeni 
    gine u suzah život meni. 
    Ti, kamene, plačeš tako, 
    zasve plakat nejmaš trijebi, 
    er ti vjeran doba u svako 
    živio si kralju od nebi, 
    i jedina bi tvâ želja 
    s željom tvoga stvoritelja. 
    Tebi on reče: 'Zemlju resi 
    veličinom vrha tvoga', - 
    ti se uzdignu put nebesi 
    i proslavi stvorca boga, 
    ni se tužiš, što te udara 
    samosilnos zlijeh vjetara. 
    Zapovidje da te izgrdi 
    svo'om strahoćom divljač tmasta 
    i da t' čine zaklop tvrdi 
    zapletenijeh žile od hrastâ; 
    naredi ti: 'Stavan sjedi', 
    a ti opsluži što on naredi. 
    A ja vajmeh...!« - pak ispusti 
    uzdah izdno srca svoga, 
    riječ utopi njoj sred usti 
    rijeka plača nenadnoga 
    ter i mislijeh zadubena 
    osta vrhu stijene stijena. 
    Na skut ruku svo'u nasloni 
    a na ruku plačno lice, 
    pazeć vodu gdi romoni 
    protječući niz litice; 
    kad u vodi toj pazeći 
    nazre sliku svo'u po sreći. 
    Lice u licu kad ne ugleda 
    kijem od lijepijeh síva u broju, 
    neg obraza suhor blijeda 
    i bez slike sliku svoju, 
    splete ruke, glavom strese, 
    pak vapiti podiže se: 
    »Gdje ste, o mladi? ah tecite, 
    tašte duše, k ovoj strani, 
    vašu lijepu da vidite, 
    kâ vas njekad slatko izrani 
    i kušati vas usili 
    dragu u plamu nemir mili. 
    Ah kâ nesvijes vas opsjeni 
    da živete s mene u vaju 
    i dvorite zatravljeni 
    jednu ljepos kû haraju 
    prvo tuge, paka vrijeme, 
    smrt na svrhu, crv zatijeme! 
    Ljepos svaka na svijet odi 
    poprav ima rijet se u stvoru 
    zid na snijegu, snijeg na vodi, 
    voda u rijeci, rijeka u moru, 
    zgledna svjetlos kâ skraća se, 
    bjeguć ures brz na čase, 
    grob pozlatjen, štetna mama, 
    medni čemer, smrt žuđena, 
    pjena, magla, vjetar, slama, 
    plam, hip, san, glas, prah, dim, sjena 
    s malo slave i godišta, 
    zemlja iz zemlje, ništa iz ništa! 
    Eto vi isti svjedočite 
    i ne hteći ovu istinu, 
    do nebesa kad slavite 
    pjesnim ljepos kû jedinu; 
    ah vaša ista hvala kaže 
    da 'e zamalo što 'e najdraže. 
    Vi zovete zorom čelo, 
    vi danicam oči mile, 
    vi glasite da 'e veselo 
    sunce u licu dične vile; 
    nu dan jedan, znate, u moru 
    gasi zvijezde, sunce, zoru. 
    Pripijevate prsi od snijega; 
    a što od snijega brže mine? 
    usti od cvijetja živućega; 
    a što od cvijeta lašnje izgine? 
    posmijeh vedri; a vedrinu 
    s neba oblaci časom skinu. 
    Nu što 'e gore: jur dvoriste 
    vi bjeguće mê razblude, 
    dare darim priložiste, 
    molbe molbam, trudim trude - 
    kû za steći platu na nje 
    neg bez stvora prazno ufanje? 
    Er vi znate, zna i bog s nebi, 
    zna i duša mâ skrušena 
    da u meni viku ne bî 
    negli od bluda sama sjena, 
    svijet me sudeć za bludnicu 
    ne po djelu, neg po licu. 
    Nu još da bih blaga odveće 
    vašoj želji, mladci ognjeni, 
    i da s jedrom punijem sreće 
    pribrodiste val ljuveni, 
    recite mi, kâ bi bila 
    vašem trudu plata mila? 
    Jedna rados kû grijeh poda, 
    drača u cvijetju kê će opasti, 
    cvijet prošasti s malo ploda, 
    plod otrovni s malo slasti, 
    slas kâ brzo gre na manje 
    a za slasti pokajanje. 
    Ako čistom vi velite 
    bez ljubjenja dikla kâ je, 
    uistinu svi sudite 
    da ljubjenje gnusoba je; 
    ah ter hoteć uplivate 
    u gnusobu, kû poznate? 
    Tijem nejmate opravdanja 
    dragos ištuć gnusnu u kalu 
    i topeći bez pristanja 
    u jaz pogan mudros palu, - 
    mudros slavan, lijep i mio 
    od božanstva zrak i dio! 
    Nu što korim inijeh sada 
    ja prikorna vajmeh meni, 
    čijem zanese tač njekada 
    mene ures moj ljuveni, 
    da potratih u napravu 
    razbor, krepos, vječnu slavu. 
    Zrak bjegući lica moga 
    za uzmnožit moć zadosti 
    pustih dušu, pustih boga, 
    pustih izgled svijeh ljeposti, 
    kî dvorove od nebesi 
    rajom a raj sobom resi. 
    Mn'jah da ovi svijet ne gine 
    za me svojoj u promjeni, 
    i moj ures pun taštine 
    sam bog bješe slijepoj meni; 
    ures za mû čas jedinu, 
    a čas držah za krivinu. 
    Zaman razbor: 'Što 'e gizdavo 
    odi, reče, vik ne scijeni; 
    ah što činiš? toj nije pravo!' 
    Zaman razlog vika u meni; 
    man spoznanje reče moje: 
    'Sve što resiš, zamalo je'. 
    Er kê istrajah vrijeme, koja 
    blaga, pomoći i hitrine, 
    da naravna dika moja 
    pristavljenom dikom sine 
    i da lijepe sa svijeh strana 
    ljepša gledam, svijem gledana. 
    Smetah noćne mê pokoje 
    i privraćah vas mrak tmasti, 
    misleć kô bih lice moje 
    uredila dan došasti; 
    još i speći sn'jah gizdave 
    dvorbe, gledanja i naprave, 
    hteć spleteni da mo'i prami 
    prame od zvijezdâ pridobiju, 
    da se zora sobom srami 
    videć mene rumeniju, 
    draže zrake da zaskoči 
    sunce u suncu mojijeh oči. 
    Eto svijetli kralj od dana 
    jasnijem kolom istok zlati: 
    eto ustajem i ja izrana 
    s zrcalom se svjetovati 
    kô da ishitrim neviđeni 
    sklad razbludan novi u meni, 
    kô da činom svijesti morim, 
    a posmijehom duše vežem, 
    kô da ranjam, kad govorim; 
    kad pogledam, kô da užežem; 
    kô da u ropstvo srca uvodim, 
    plijenim, vladam i gospodim. 
    Dvorkinjicâ kolo okoli 
    druži i služi mene odsvudi: 
    svaka ures moj oholi 
    sklada vještôj u razbludi, 
    vadeć zlatne iz pohrane 
    drage masti, vode izbrane. 
    Drazijem vodam prvo umivam 
    snijeg naravni puti bile; 
    povraćam se, promjenjivam 
    iza vodâ vode mile, 
    ali u temu nije mi dosti 
    zadovoljnom sjat svjetlosti, 
    neg iz suda mirisnoga 
    prisađivam hitrom vlasti 
    još na lijere lica moga 
    od snježane lijer pomasti 
    i nad rusam mo'im istinim 
    silni trator nicat činim. 
    Pak na prame ruku uzdižem 
    i njih mučeć sebe trudim; 
    pravim, dijelim, skubem, strižem, 
    spuštam, pletem, vežem, rudim, 
    dokle učine u dva dijela 
    zlatnu dúgu suncu od čela. 
    Kolikrati ne idući 
    na moj način red mi od lica, 
    moj obratih gnjijev gorući 
    put pravednijeh dvorkinjica 
    i pedepsah sve što moje 
    urešenje skrivilo je. 
    Kolikrati na zrcalo 
    moj se užeže bijes ognjeni, 
    er ne bješe prikazalo 
    sasma ugodnu mene meni, 
    ter pometnuh gnjijevno odveće 
    i potlačih cklo mrzeće. 
    Sva bjeh ures, nu mâ slava 
    još na uresijeh gradi urese: 
    s cijenom svjetlos od naprava, 
    cijena s redom natječe se; 
    mjesta uresim nije već, i ja 
    još bit žudim gizdavija. 
    Zlatno cvijetje, zlatom svito, 
    trepti zlatnijem nad kosama, 
    uši i grlo ponosito 
    gore u zracijeh zlatna plama 
    i zlatom se opkružilo 
    bijelijeh ruka srebro bilo. 
    Svo'om tančinom pogled vara 
    koprenica kôm put resim; 
    ruho oblačim koje odzgara 
    izatkanijem sja čudesim, 
    na kom dobi sa svijeh strana 
    istu narav igla znana. 
    Biserom se pobjen vije 
    oko bedar pas zamjerni, 
    na grimiznoj svili krije 
    tkane cvijete grad biserni; 
    obuća je biser doli, 
    da ga stupaj pleše oholi. 
    Puna blaga bjeh svakoga, 
    uz to blago da se ukaže 
    koliko je blaga od toga 
    mê ljeposti blago draže; 
    a pod blagom tijela moga 
    mraše od tuge duša uboga! 
    Mraše u meni duša žedna 
    vječne slasti božanstvene, 
    gladna darim kê pravedna 
    jur uživa dopuštene, 
    mrazna, crna, gola odveće 
    svijeh kreposti bez odjeće. 
    Od zrcala ogled zlati, 
    prid kijem spravljah red od tijela, 
    k mojoj duši da tko obrati, 
    kakva bi se jaoh vidjela, 
    gdi nje oči nazrele bi 
    grđi od pakla pako u sebi?! 
    Er stvoreni cijeć jednoga 
    vječni jazi grijeha biše, 
    a hud pako srca moga 
    sve krivine sagradiše, 
    navaljujuć smeće u smeći 
    i zla na zla priložeći. 
    Ah jaoh tada vidjela bi 
    mâ naprava kô nju izgrdi, 
    gdje priteče, gdje prigrabi 
    strahovitos svakoj srdi, 
    gdje nakazni iste hude 
    pridobite njom se čude. 
    Cijeća moga rumenila, 
    gdi se žari kužnijem plamom, 
    cijeć bjeloće moga tila, 
    gdi tamnosti blijedi samom, 
    cijeć uredbe moga prama, 
    gdi gorućijem vri zmijama, 
    nju oholas s jedne strane, 
    s druge zloba raznosaše, 
    njoj vrh glave poplesane 
    naježena nesvijes staše, 
    njoj deraše unutrnja 
    ljubomornos pakla crnja. 
    Grijehu vruća, dobru mrazna, 
    čijem za dobro što 'e zlo sudi, 
    pometaše bezobrazna 
    strah od neba, sram od ljudi, 
    podušena u brlogu, 
    živa grijesim, mrtva bogu. 
    Tač mâ duša s svoga uresa 
    od vječne se sreće odijeli, 
    parja očinstvo od nebesa 
    slična ružnoj Jezabeli, 
    kâ nemilo pade strena 
    o napravah zabavljena. 
    O napravo vječna od raja, 
    o mê duše raju pravi, 
    za te plahos mâ ne haja, 
    ali ti me ne ostavi, 
    neg obrati milo k meni 
    tvoj blag pogled razvedreni. 
    Žudjeh njekad, o gizdavi 
    nad svijem ljudskijem sinovima, 
    da te ljepos mâ zatravi, 
    nu stravljena tvo'im zracima 
    i požudna tvoga plijena 
    bih u plijenu zaplijenjena. 
    Eto raskošne i vesele 
    dni pometnuh, ter mû zloću, 
    kôm ti ukratko skrivih vele, 
    smrsit duzijem plačom hoću 
    za naresit moć se uvike 
    s tvê viđene božje slike. 
    Za pomasti mê žuđene 
    eto umivam suzam lice, 
    za odjeće mê zlaćene 
    naga umiram sred litice; 
    za rastat se s môm taštinom 
    sahnem gladon, strahom, tminom. 
    I ako taštijeh cijeć razbluda, 
    sebe mučeć i moreći 
    za bit ljepša, nejmah truda 
    podnijet svaki trud najveći 
    i rijeh: 'Staros čekat neću, - 
    ako i umrem, lijepa umrijet ću', 
    staros želim sad za moći 
    bolje smaknut dike štetne 
    da telesnoj pri grdoći 
    svo'u grdoću duša odmetne 
    i po dugu nepokoju 
    prigrliš me ti za tvoju. 
    Svijet mû izgrdi dušu prije, 
    ja ću tijelo grdit ovo; 
    on izgrdi što 'e božije, 
    ja ću grdit što 'e njegovo, 
    dokle plati s prave osvete 
    sve što 'e zloće, sve mê štete!« 
    Tako izreče, ter u ruke 
    stište naglo bič krvavi 
    i hrabrene puna odluke 
    put mrzeću bit se stavi 
    toli silno, da ne udara 
    tako u hridi munja odzgara. 
    Tuče i dere što dohita, 
    dažde rane zdesna, slijeva, 
    zvižde uvit gvozdovita 
    i potopom krv prolijeva, 
    dokle god joj pade od muke 
    snaga iz tijela, bič iz ruke. 
   
 Svrha trećega uzdisanja 
 
 
 Uzdisanje četvrto 
    U NAPASTOVANJU 
   
    David slavni, ruka oblasna, 
    strašna oholijem svijem veomi, 
    kî Goliju gorostasna 
    jur djetinjom praćom slomi, 
    bježa usplašen put planina 
    isprid sablje svoga sina, 
    kažuć da nije druga sila 
    tač pogubna i strašiva 
    koli iskrnja rat nemila 
    i domaća suprotiva, 
    s koje otuda primaš rane 
    otkle ufo si same obrane. 
    Tri zlotvora naš duh ima: 
    svijet, hudobu, sama sebe; 
    nu nadstupim izvanjima 
    mož se odrvat sred potrebe; 
    najštetniji mi smo nami 
    unutrnjijem zasjedami. 
    Što hoć čini: tvâ naravna 
    želja neće doć na manje; 
    svud te slijedi miso izdavna 
    i tvê grešno ponukanje. 
    Ah što čovjek umrli je, 
    kad mu u sebi vjere nije! 
    Ali milos božanstvena, 
    kâ svijeh brani koji ištu je, 
    s vjernijem dušam sadružena 
    stoga od slave krune im kuje, 
    kako u rajskoj sada dici 
    môj pokornoj dobitnici. 
    Noć izide ter u spili 
    vrh tamnosti tamnos sjede, 
    priklopiše mrak nemili 
    pridošaste sjeni blijede, 
    a hukahu iz litice 
    muklijem glasom noćne ptice. 
    Noćni strasi bjehu stisli 
    ištom hridi sej divjačne, 
    kad od tmine tamn'je misli 
    duh stisnuše vílē pl ȁ čnē, 
    ter nje pamet silom plahu 
    gluhijem kolom privijahu. 
    U nje svijesti skupnoj one 
    noćnijem mûkom jakos stječu 
    i dosadom sile smione 
    svud nasrću, svud je optječu, 
    nukajuć je da promijeni 
    nje života put hvaljeni. 
    Jur nje srce jadovito 
    oštre, blage, rotne, isprazne 
    lako, plaho, skrovno, očito 
    dubu, viju, straše i blazne, 
    da pokoja nejma, i kada 
    od njih bježi, u nje upada. 
    Tako plavim silu čini 
    brzijeh vjetâr plaha izmjena, 
    tako i srna po planini 
    po sve strane zatečena 
    za uteć lovce - lava kleta, 
    za uteć lava - lovce sreta. 
    Tjera ih ona, ter boj bije 
    zavađena sobom sama, 
    dokli jedna priblazni je 
    dobrosličnijem privarama, 
    i zasve od nje neprimljena, 
    daj dostoja bit čuvena. 
    Veljaše joj: »Ah ustavi 
    suze i sebe ne umori; 
    od pokore red je pravi 
    mjeru držat u pokori: 
    neće višnji, Mandalijena, 
    da pogineš prije vremena. 
    Lome dubje vihri štetni, 
    strijela ognjena hrid rastvori, 
    dosta 'e vjetric primaljetni 
    za otrunit cvijet na gori, 
    a ti lomiš tvoj cvijet mlada 
    trijeskom, vihrom trudâ i jadâ! 
    Marta, tvoja sestra znana, 
    taki život, znaš, ne žive, 
    neg franačkijeh priko strana 
    steruć ruke milostive 
    svud pomoći dijeli i svuda 
    boga glasi, tvori čuda. 
    Bjež' iz spile! krepos svaka 
    nepoznana - krepos nije; 
    tamna 'e zora sred oblaka, 
    tamno 'e zlato kê se krije. 
    Síni dakle i otkri' svijetu 
    čudo od čudâ, ljepos svetu. 
    Stvar zamjernu vrh svijeh stvari, 
    višu od sunca suncu objávi, 
    to jes tebe, kâ privari 
    pun privara svijet nepravi 
    i pod noge vrže tvoje 
    sve što u njemu prilijepo je. 
    Država te rodna zove, 
    koja u tebi svoj lijek nać će: 
    tko jur žudje tvê celove, 
    sad tvoj stupaj celivat će; 
    tko te istjera njegda i smete, 
    sad svo'u u dušu primit će te. 
    Ah videć te (kô vesele!) 
    uzigrat će gore u sebi; 
    kitni čedri, vite jele 
    priklonit će vrhe tebi, 
    ustavit će tijeke općene 
    bistre rijeke začuđene. 
    Tad vas istok s čistijem dari 
    it će u tebi častit boga, 
    odisat će puni otari 
    dima oblake mirisnoga 
    i gorjet će bez pristanja 
    luzi arapski na sto oganja. 
    Klanjati će narod željan 
    u sto stupa tvoje urese, 
    pod nogam ti pako izdjeljan 
    u mramoru krivit će se 
    i kazat će potlačenu 
    tvo'em stupajom hvastu i scjenu. 
    Sjat će pismo zlatno ozdala: 
    'Ovo 'e vijecim posvećena 
    zemlje evrijenske kruna i hvala, 
    gospodična Mandalijena, 
    kâ pridobi mlada u ljeta 
    svijet i sebe veću od svijeta. 
    Zvijerim spila, krepos slavi! 
    što ckniš veće, što ckniš odi? 
    tvoga izgleda zrak gizdavi 
    pored s danom sterat hodi; 
    tako er dobro, razlog veli, 
    svemu svijetu da se udijeli'.« 
    Nju ovako misô izdavna, 
    pače u mislijeh svijet potiče, 
    nu se varkam dikla slavna 
    stavi i sa svijem glasom kliče: 
    »Ah poznam te, ah prokleta, 
    slici u tuđoj, misli od svijeta! 
    Dali ja ću hvale iskati 
    po evrijenskoj kraljevini, 
    gdi bi vrijeđan tolikrati 
    otkupitelj moj jedini, 
    gdi bi njemu čas najprva 
    vrh prikorna umrijet drva? 
    Ja vrh krvi da njegove 
    zgrade uzdižem taštijeh slava? 
    mene svetom da puk zove, 
    gdi jur njega zva neprava? 
    njemu boles, meni scjena, 
    on progonjen, ja dvorena? 
    On u dračah, ja u zlatu, 
    on na ranah, ja na stolu? 
    ja u dvoru pribogatu, 
    on u grobu hridnu i golu? 
    Ne, ne! slični u prilici 
    bit imaju ljubovnici. 
    Bjež', o svijete, nadaleče! 
    bjež, od mene, nijesam tvoja: 
    drugi vitez mene steče 
    sred krvava davno boja, 
    kad ti prid njim i smrt kade 
    prid njegovom smrti pade. 
    Čuj me: tvoja dvornja dika 
    zaman sada sa mnom hini, 
    er se onomu dah dovika 
    kî za mene veće učini: 
    mene uvrijeđen bog obljubi, 
    kad me obljubjen ti pogubi. 
    Nevjerniče, što 'e tvâ slava? 
    varka od misli sred taštine! 
    Što 'e tvâ hvala prigizdava? 
    dah od usta bez istine! 
    Što 'e tvâ svjetlos, što 'e tvâ scjena? 
    plod vremena, plijen vremena! 
    Ja da slijedim, znajuć što si, 
    tvo'ih zahvala dim i sjenu? 
    moj u tebe duh da prosi 
    kroz požudu potištenu 
    što se od tebe sveđ davalo 
    malo, malijem i zamalo? 
    Malijem, er je trudno steći; 
    malo, er dobro tvê prazno je, 
    a zamalo, er pršeći 
    ginu s tobom slave tvoje, 
    kê prohodeć strjelovito 
    tvû himbenos kažu očito. 
    Sve tvê bitje, sve tvê imanje, 
    kijem se gizdaš nad sva ina: 
    zdravlje, jakos, plemstvo, znanje, 
    blago, ljepos, veličina, 
    za znat sve što sobom nose, 
    odi sa mnom viđ napose. 
    Slavno 'e blago, nu neblaga 
    od blaga je hvasta i slava: 
    nestečeno duh primaga, 
    a stečeno želju izdava, 
    ter nas čini s dobra mala 
    tamnijem sužnjim svijetla kala. 
    Slavna 'e ljepos, nu po meni 
    poznam slave nje lažive: 
    na se mrzi tko nju scijeni, 
    er š nje umira tko u njoj žive 
    i jednako vajmeh trudi 
    i tko je ima i tko 'e žudi. 
    Slavno 'e steći znanje umrlo, 
    nu to znanje koliko je? 
    er još da se svud prostrlo, 
    ne bi znalo neg svijet što je. 
    A svijet što je najposlije? 
    stvar kâ svakčas jes i nije. 
    Slavno 'e nosit carsku odjeću 
    i bit dvoren s krunom gori, 
    nu ne tebe neg tvâ sreću 
    dvori samo tko te dvori, 
    i u vajijeh za vaj teži 
    tvoja dvorba s srećom bježi. 
    Dragos kopni pri vremenu 
    i u sebi se sama izjeda; 
    plemstvo udijeli potištenu 
    sreća, a vrijednu mnokrat ne da; 
    tko ima vele nad inima, 
    od vele se strašit ima. 
    Pr'jateljstvo je mâle vjere, 
    a zdravlje je slabo dosti; 
    veselje se za čas stere, 
    mlados leti put starosti, 
    i čestokrat ne pomaga 
    neg je štetna snažnu snaga. 
    Nu još i da 'e prava tvoja 
    svjetlos, svijete prihimbeni, 
    još da dare tvê bez broja 
    s vrhom prospeš u skut meni, 
    jeda u krilu take česti 
    živjela bih bez bolesti? 
    U najvećoj čestitosti 
    ova bi mi miso ustala: 
    dokle, ah dokle sej radosti 
    uživat ću? jaoh domala! 
    tijem ne uživam po razlogu, 
    er ne uživat brzo mogu. 
    Ah kô vjetar vjetre u boju 
    a valove val razbija, 
    mijeni u čestu nepokoju 
    blage sreće čes gorčija, 
    ter od dobra izgubljena 
    plačna ostaje uspomena. 
    Sama 'e stavnos gori u raju, 
    er raj bog je, kî ne umire; 
    tuj sva dobra ne pristaju, 
    tuj sveđ nova slas izvire: 
    tuj sveđ stječe sve što želi 
 ȍ pīt slavom duh veseli. 
    Tuj neizrečnijeh sit je dara 
    i tijeh dara duh sit nije: 
    sit je, er tone sred dobara, 
    nije sit, er mu ne dodije, 
    ter sve imajuć s tijem darima 
    žudi imati ih, zasve ih ima. 
    Tuj zrak sunca božanstvena 
    ne zapada blaženijeme; 
    tuj zlom smrti smrt satrena 
    i bez krila leži vrijeme; 
    tuj se u vječnom stanu obeća 
    vječnom puku vječna sreća. 
    Sad ti osudi sudom pravim, 
    ako istine jes što u tebi, 
    je li razlog da ja ostavim 
    za tvê slave slavu od nebi 
    i za sjene pustim tvoje 
    što je istino, što vječno je? 
    Zatoj zaman ti blazneći 
    crkve na čas mû narica: 
    crkva 'e mâ raj, gdi videći 
    boga ostat ću ja božica, 
    u nj stvorena i u njemu 
    uzvišena privišnjemu. 
    Zaman častit ti pripravi 
    mene otarim mramornima; 
    raj otar je mê ljubavi, 
    na kojemu gorjet ima 
    bez izgari moje ognjeno 
    srce bogu posvećeno. 
    Ti bud' plata tebe istoga, 
    kôm nestavno sve drago je; 
    daj mi nebo, daj mi boga, 
    a uzmi tebi slave tvoje, 
    i taštinom tvo'ih dobara 
    tebe nudi, blazni i v ȁ rā'. 
    Plač moj i trud dospjet neće: 
    trudih, plakah - plačem, trudim; 
    i koliko plačem veće, 
    vele veće plakat žudim; 
    nu ne za te, neg er momu 
    moj plač drag je pridragomu. 
    Taj pokorni plač ikada 
    ako umrlu platu isko je, 
    novijem suzam ja ću sada 
    plakat prednje suze moje 
    i činit ću težu i goru 
    cijeć pokore mê pokoru.« 
    S tijem umuknu, nu himbena 
    miso opeta nje svijes rani 
    govoreć joj: »Mandalijena, 
    plačeš, trudiš, bdiš zamani: 
    tašto 'e djelo, znaj, pustiti 
    što jes za ono što ima biti. 
    Zemlja 'e tebi prid očima; 
    a tko 'e tko zna što je gori? 
    Sebi nebo a ljudima 
    svijet darova tko svijet stvori; 
    zemlja tvoja zaisto je, 
    može i ne bit nebo tvoje. 
    Dobro 'e dobar što bog daje, 
    i nije grijeha tuj n'jednoga; 
    zloća 'e scijenit da zloća je 
    nasladit se darim boga, 
    i dostojan dara nije 
    dare uživat tko ne umije. 
    Sad uživaj, čijem vedrijeme 
    zrakom mlados tvoj pram zlati; 
    boga ljubit sveđ je vrijeme, 
    nije sveđ vrijeme za uživati; 
    mučno 'e umrle steć radosti, 
    za steć nebo htjet je dosti.« 
    Tako miso nju zavodi 
    u zahode prijeka svjeta: 
    tjera je ona, nu dohodi 
    istjerana miso opeta, 
    dokle puna sumnje i muke 
    k nebu uzdignu glas i ruke: 
    »O nebeske dike i gizde, 
    o privedri svijem prostori, 
    o pisane zlatom zvizde, 
    o pobjeni zvijezdam dvori, 
    o pričiste strane svete, 
    kê sve dobro mê krijete, 
    vi me čujte i doglasiti 
    mom Jezusu htjejte za me: 
    'Tvâ sam i tvâ hoću biti, 
    ali izdavni svijet smeta me 
    i siluje, moj pokoju, 
    proć môj volji dušu moju. 
    Mislim sve što mislit neću, 
    čijem je miso mâ neprava, 
    i nevolju za mû veću 
    miso moja mene izdava; 
    što da učinim, moj žuđeni, 
    kad nije vjere meni u meni? 
    Nu svijes prši a ne htijenje, 
    kom si želja svako u doba; 
    misli u meni mê griješenje, 
    misli običaj starijeh zloba 
    i na mene srne sada 
    sve što huda bih ikada. 
    Dobro moje, sini, sini 
    za lijek momu nepokoju; 
    ti za mene vele učini, 
    ti brani me kô stvar tvoju; 
    tvâ sam i tvâ bit ću, a ì tī 
    moj si, er ne mož neg moj biti'. 
    S tobom, svijete, govoreći 
    neću duljit već razloga: 
    razlozi su mo'i najveći 
    biči i čavli moga boga; 
    njegove usti problijedjele 
    i mučeći véle vèlē. 
    On na križu teškom gori, 
    za steć mene, sebe izgubi; 
    da me grli, ruke otvori, 
    prignu lice, da me izljubi; 
    da me čekat ne pristaje, 
    gvozdjem pribi svo'e stupaje. 
    On mi veli: 'Ja nad svima 
    zamjena sam tvâ bogata; 
    ja sam izgled tvo'im djelima, 
    ja sam svrha, ja sam plata; 
    ja dah ures svijetu ovemu, 
    da ti dvoriš mene u njemu. 
    Ja ti kažem kako uziti 
    imaš k ćaćku privišnjemu; 
    žudiš li se ne izgubiti? 
    evo t' puta, hod' po njemu: 
    sred pučine sej smućene, 
    ja sa zvijezda - gledaj mene!'« 
    Tako ustavi svo'e besjede, 
    i o svjetovnoj misleć zlobi 
    veselit se s sobom sjede, 
    što u mislijeh svijet pridobi, 
    kad tu rados njoj otrova 
    prednje iz misli miso nova, 
    kâ bi: »Eto si jur dobita 
    od veselja tvoga istoga, 
    er što dobi misli od svita, 
    oholo se dičiš stoga: 
    nije tvâ dobit neg višnjega, 
    neharnice, - hvali njega!« 
    Na to ublijedje vil jedina, 
    pak što može tanje i jače, 
    sta razbirat je li istina 
    što himbena miso zače; 
    nu kad nađe da je inako 
    svo'e zateče misli ovako: 
    »Pođ'te, ah pođ'te, misli, od mene 
    krepke u vašoj nekrepčini; 
    misli u tmini porođene 
    i prem slične slijepoj tmini, 
    u što ufate, kud pršite? 
    što hoćete, što prosite? 
    Prije neg strijela sunce hrli, 
    prije neg sunce vjetri slide, 
    brže od vjetra gre trijes vrli, 
    brže od trijeska pogled ide; 
    a vi, o misli, brže vele 
    vjetra, trijeska, sunca i strijele. 
    Vraćate se vi bježeći, 
    vi mir kažuć bijete me; 
    vi sterete tijek mučeći 
    gluše od noći noćno u vrijeme, 
    da mnokrati jaoh ne scijeni 
    mâ svijes ista da ste u meni. 
    Nije vremena, moći nije 
    za spravit se da ne idete, 
    er hrlite sprave prije 
    i svu spravu razmećete, 
    ter gdi ne mni, duh vas sreta, 
    er sad nijeste, sad ste opeta. 
    K nebu idete, nu bez krila, 
    val bez plavi prihodite, 
    vi bez oči, vi bez tila 
    sve gledate, sve ćutite; 
    vi ćutjenje, vi vam iste 
    krila, tijelo, plav, oči ste. 
    Prednjem bitju mom prikladne 
    lice iz lica privraćate: 
    blage, mile, hude, jadne 
    sad blaznite, sad ranjate, 
    i hitrina vaša čini 
    što nije drugoj moć hitrini; 
    da nije skrovno što se krije, 
    da što 'e dalek', blizu 'e očima, 
    da što 'e prošlo, prošlo nije, 
    da ne prođe što proć ima, 
    da uzbude što bit neće, 
    a što će bit, da jes veće. 
    A u sebi što ste paka 
    neg vrh vode prazno pismo, 
    čas od časa, munje zraka, 
    iskre od ognja kijem živi smo, 
    vjetar, koji prši i leti 
    po prostorijeh od pameti, 
    plod od duše za nju smesti 
    kroz promjene svo'e razlike, 
    riječ bez glasa, glas bez svijesti, 
    slika od stvari, stvar bez slike, 
    često štetna, zlobna i tmasta, 
    sveđ nestavna, sveđ prošasta. 
    Man u pomnjah moj duh vene, 
    man vas tjeram iz pameti, 
    er kad tjeram vas iz mene, 
    moja na vas miso leti, 
    a kad miso na vas pada, 
    vas, o misli, mislim tada. 
    Tako 'e, vidim, er živ tko je 
    nije bez misli svoja u lita; 
    ali ufam se misli od moje 
    da bit neću pridobita: 
    miso brzo a uvijek proći 
    neć ti, rajska mâ pomoći!« 
    Tač diklica put višnjega 
    misli tlačeć tijek prostira 
    slična suncu, kê čijem njega 
    tijek od neba nazad tira, 
    nedobitnoj u slobodi 
    zlatno kolo naprijed vodi. 
    U to zorni san žuđeni 
    svo'om razbludom iznenade 
    smiri nemir nje skroveni 
    i od misli sve zavade; 
    dokle na plač, koji i prije, 
    zrak sunčani probudi je. 
   
 Svrha četvrtoga uzdisanja 
 
 
 Uzdisanje peto 
    U RAZMIŠLJANJU 
   
    Blago onemu kî od svijeta 
    iz zamjere sej stvorene 
    vadi, jakno pčela iz cvijeta, 
    med božije uspomene: 
    kuša on bitja dio rajskoga, 
    er sveđ gleda svijesti boga. 
    Tijem je u trudijeh i u gorkosti 
    Mandalijena svo'oj čestita, 
    dočijem, višnje od ljeposti 
    ljubovnica ognjevita, 
    stvari u svakoj bez pristanja 
    nju razmišlja, sreta i klanja. 
    Primaljetje lica svoga 
    bješe iznijelo diku urednu 
    i s stupaja srebrnoga 
    diglo rijekam okov lednu 
    pošiljući ih po prostoru, 
    da ures njegov glase moru. 
    Indje medni pjet slavici 
    čujahu se najmilije, 
    a marsiljskoj po litici 
    pomlađene cičat zmije 
    i kršit se niz grebeni 
    vepri bludom ražeženi. 
    Pozna i dikla da 'e proljetje, 
    er noć jača prikr'je doli, 
    kada među rijetko cvijetje 
    gora busjem uzroholi 
    i uzbuknu zgar na stijeni 
    po česvinah trn spleteni. 
    Niz hrid razbjen snijeg pjenjaše 
    rijekom bježeć topl'je lito, 
    snažnijem vjetrim jektijaše 
    šuplja procijep gromovito; 
    vlaga oblakom dima kruta 
    maglijaše razmrznuta. 
    Primaljetje kad videći 
    i š njim mjereć grdu spilu, 
    nemio posmijeh za jad veći 
    pusti plačna vil pod silu 
    ter ovacijem sebe sama 
    korit uze besjedama: 
    »Eto rados dragu svuda 
    ponovljena narav plodi; 
    ljepos, pokoj i razbluda 
    po livadah tančac vodi; 
    u ljuvezni slatkoj gore 
    zvijezde, nebo, kopno i more. 
    I ti iz groba hod' ovoga, 
    vijence kiti, beri cvijetje 
    i obasjaj lica tvoga 
    primaljetjem primaljetje; 
    znaš da njekad drago tvoje, 
    Mandalijena, vrijeme ovo je? 
    Znaš, kad slavic sta pjevati, 
    mneć da u tebi zoru sreta, 
    kad za tebe celivati 
    vjetric celov pusti od cvijeta? 
    kad sunčani cvijet gledo je 
    mješte sunca oči tvoje? 
    Hoće ti se da ne oslabiš 
    zapuštenu dragos tvoju, 
    da još bogu duše grabiš 
    i pridružaš k starom broju, 
    da tvoj skroven ne mre u tebi 
    štetan ures zemlji i nebi. 
    Hoće ti se, o grešnice! 
    nu stav' pamet izlazeći 
    da ne omrkne danu lice, 
    grešni pako tvoj pazeći, 
    i ne prođe zimno u bitje 
    prid strahoćom tvôm prolitje. 
    Mlado ljeto kak' i prije 
    za te ne gre s istijem redom: 
    proz suze ga najgorčije 
    druzijem pazi sad pogledom, 
    uzmi s srcem sad drugijeme 
    druge misli drugo u vrijeme. 
    Ah proljetju primjerena 
    njekadašnja mâ ljeposti, 
    je li s tebe nać vremena 
    kê mi prođe bez žalosti, 
    kad sve zemlje sred pokoja 
    nepokojna 'e duša moja?! 
    Dali bio dan, noć za danom, 
    primaljetje, ljeto i zima 
    i s promjenom podsunčanom 
    svako doba vajmeh ima 
    sveđ u cvilu bez promjene 
    i ostavit i nać mene? 
    Plačem ljeti, što ne izgara 
    š njim za višnjem moj duh ovi; 
    plačem, što mâ boles stara 
    s proljetjem se ne ponovi; 
    plačem zimi, pokli moje 
    sunce od mene daleko je. 
    Plačem plodno voća u vrijeme 
    moga srca neplodnosti, 
    plačem mrakom prid noćnijeme, 
    što ne sviđam moj grijeh dosti; 
    plačem u dan, svijet pazeći 
    uzrok teškoj môj nesreći. 
    O proljetna diko mila, 
    kâ bisernijem rosam drazim 
    i rumenom ružom krila 
    vjetricima kitiš blazim, 
    kâ svijem blagom resiš lice 
    zemlje, od neba vjerenice! 
    lijepa mladosti od vremena 
    navjesnice mira ugodna, 
    od pokoja razbluđena 
    srećni uzroče, majko plodna, 
    zemlje ufanje, kruno od ljeta, 
    sliko od raja, raju od svijeta! 
    vrijeme nebu obljubjeno, 
    s kojijem poče svijet stvoreni, 
    vrijeme sveto i blaženo, 
    kê naš otkup zače općeni, 
    vrijeme, kê bog krvi uresi 
    nad uresom svijeh nebesi, 
    ah blaga ti čes je tvoja, 
    gdi s stvorenjem svijem ujedno 
    slaviš hvalam, a bez broja, 
    kralja od svijeta tač naredno 
    i svjedočiš u radosti 
    moć njegovu tvôm ljeposti. 
    Zemlju s nebom, kraj s valovim 
    s tvoga miriš ti dohoda; 
    pače zvijezdam treptiš novim 
    u prozračnom licu od voda, 
    da se ogleda zgar i gizda 
    zvijezdâ u zraku zrak od zvizda. 
    Ti božanstvu neizmjernomu 
    vrh otara svijeta ovega 
    u zelenom skutu tvomu 
    nosiš prvi plod od svega, 
    ter mu užižeš na čas goru 
    ljepšijem zrakom sunce i zoru. 
    Ti žuberiš s medenijeme 
    slavicima privišnjemu, 
    odisanjem mirisnijeme 
    cvijetju iz usta dahneš njemu 
    i od cvijetja s tisuć oči 
    zrčiš sunce rajske istoči. 
    A u meni svakčas jača 
    ah jaoh raste zima plaha, 
    vihri od smeće, daždi od plača, 
    magle od sumnje, gromi od straha, 
    mraz u srcu, a u svijesti 
    nadmen oblak svijeh bolesti. 
    Ne zavidim nu nikako 
    lijepo doba tvojoj sreći 
    da višnjega ljubiš tako 
    i moj koriš led goreći, 
    neg te molim, kroz tvê plame 
    da ga ljubiš većma i za me. 
    Nu se tužim tebi a na te: 
    čemu usprežeš meni sada 
    zlu zamjenu slične plate, 
    što te uživah zlo njekada? 
    čemu, premda u spomeni, 
    slas ikakvu davaš meni? 
    Tijem pomećem srca iz moga 
    mislit tvojoj o ljeposti 
    ter iz skuta zbiram tvoga 
    sve što mogu nać gorkosti; 
    tebi ostavljam što drago je, - 
    što 'e bolesno, mnim za moje. 
    Moj zvizd zmajski - tvoj glas pticâ 
    bud' ti u sjenci - ja sred jame, 
    moj čemer je - tvâ travica, 
    za te ruse - drača 'e za me, 
    s tobom tihi vir - sa mnome 
    vode kê se niz hrid lome. 
    Eto odijelih tvoga iz krila 
    što podobno, znam, meni je, 
    a tvâ dobra slatka i mila 
    nek uživa tko umije 
    boga slavit njegovima, 
    a ne vrijeđat, darovima. 
    Pače za moć, kô je trijebi, 
    sve u dušu dozvat jade, 
    mislim sve što višnji u tebi 
    podnije za moj grijeh njekade, 
    i ponavljam sve spomene 
    mê radosti za me ubjene. 
    Ah tvê vrijeme neockvrnjena 
    mom Jezusu zanije ljeta; 
    ti početak svijeh vremena 
    svrši stvorca nepočeta 
    i kroz smrtni trud najgori 
    s svijeta otjera tko svijet stvori. 
    Tvoje trnje bi njegovu 
    kê prislavnu glavu probi; 
    po nemilom tvom darovu 
    oštro prutje put mu oznobi; 
    na kom steče smrt priljutu, 
    dub se uzgoji tvomu u skutu. 
    Tvoja zelen bi najbliža 
    kû poštrapa znoj krvavi; 
    pet kladenac pusti s križa 
    po tvojemu cvijetju i travi; 
    tvo'i vjetrici, čijem izdiše, 
    svoj pokonji dah primiše. 
    Tijem mrzim te, o pritamni 
    strenitelju draga moga; 
    ali 'er i ti svenu i stamni 
    grozno plačuć mrtva boga, 
    drag si opeta tužnoj meni 
    kô moj sličan drug ljubjeni. 
    Drag si, er cvijetje bi tvê u doba, 
    kijem mu mrtvu rane iskitih; 
    drag si, er niknu slavno iz groba 
    rajski tvojijeh cvijet u cvitih; 
    drag si, er donije tvoje uz cvijetje 
    ljepše dušam on proljetje. 
    Drag si, drag si, er meni se 
    najprije ùskrsnūt moj gizdavi, 
    perivojnik čineći se, 
    sred z ȅ lēni tvoje objavi 
    i kaza mi svo'e sunčane 
    procvjetale slavom rane. 
    A nadasve vrijeme drago 
    ti si i dragos bez procjene, 
    er slikuješ vječno blago 
    od milosti božanstvene 
    i proziram u lijepomu 
    sve mê dobro licu tvomu. 
    Ah ničemu prem kô tebi 
    ne može se primjeriti 
    božja milos, kâ pod nebi 
    dušam rajske vijence kiti 
    i svôm vlasti stvara uvike 
    od grešnikâ blaženike. 
    Milos s slasti nerazdiona, 
    a ti od zemlje razbluda si; 
    ti trjeskove zimnje, a ona 
    vječne osvete plame gasi: 
    njom se naša svijes ponovi 
    kako tobom vas svijet ovi. 
    Ti si od voća došastoga 
    plemenito srećno ufanje, 
    ona od blaga neumrloga 
    prikoobilno obećanje; 
    ti si plodnos kopna i mora, 
    ona od srca i od razbora. 
    Tobom pusti lug se odiva, 
    njom duh svakoj u kreposti; 
    tobom cvijetje, njom se uživa 
    lijer od prve pravednosti; 
    ti dan kažeš razvedreni, 
    a ona boga bez zasjeni. 
    Ah što 'e bez nje duša? U tmini, 
    crna i slijepa u pogledu, 
    dub nerodnoj na pržini 
    i perivoj suh na ledu, 
    i u obličju samom živa 
    vječne smrti sjen strašiva. 
    Što hoć čini, mukam svima 
    pečali se, sahni i blijedi, 
    sve strahoće daj očima, 
    svijem čemerom usta ozledi, 
    jednu u miso skupi i stuči 
    sve što ranja, smeta i muči; 
    pridaj tijelo, za u prah strti, 
    gvozdju, hridju, lavu i zmaju; 
    mri, ne umiruć, dugom smrti, 
    naprijed kušaj pako u vaju: 
    za te nebo nejma plate, 
    kad nije milos višnja uza te. 
    Naša pravda svakolika 
    prid višnjim je potištena; 
    sama milos nje je dika, 
    nje dostojnos, snaga i cijena, 
    kojoj samoj platu odvraća 
    bog, kad našu pravdu plaća. 
    Ovo 'e milos, očistjene 
    kôm umrle bog draguje 
    i žestoko njih ljubjene 
    k svomu srcu pridružuje: 
    dar najveći zgara ona je 
    kî povoljno bog nam daje. 
    Rijeh povoljno nju podatu 
    vječne iz ruke stvoru svomu, 
    to jes ne za dug i platu; 
    er bog držan nije nitkomu; 
    i kad milos bog isti je, 
    tko da umrli dostoji je? 
    Nu zasve toj, za nju steći 
    kû dostojnos i duša ima 
    i dar taki od svijeh veći 
    ne dava se ležacima; 
    djelu'e i duša, nu prem malo, 
    božja pomoć sve je ostalo. 
    Djelo, er volja ljudska naga 
    bogostječno tvorit ne ide, 
    ako vječna pomoć draga 
    u družbu joj zgar ne side 
    i ne čini da bi ustala 
    nje nejakos grijehom pala. 
    Taka pomoć sveđ nas gleda 
    i kreposti kê tvorimo, 
    ne samo nam zapovijeda 
    negli i čini da činimo, 
    podžižuć nas skrovnijem plami 
    i djelujuć pored s nami. 
    Pritječe nas, nek hoćemo, 
    druži, da prav put poznamo, 
    potpomaga, da možemo, 
    slijedi, neka krunu imamo 
    i držimo neizgubjeno 
    dobrohtjenje božanstveno. 
    Ona data htjenju i svijesti 
    vazda vjeru najprije budi, 
    pak za zaklad rajske česti 
    višnje ufanje stavlja u ljudi, 
    dokle uzdigne prilijepoga 
    njih na ljubav ćaćka i boga, 
    ter uzroči da oni tvore 
    sve rad boga ljuveznivi; 
    i kad zgriješe, mru s pokore, 
    samo erbo su bogu krivi, 
    i zasijeku sve na sviti 
    prije neg boga izgubiti. 
    Tada im ljubav s svoje strane 
    bog na ljubav vraćat hrli 
    i osobno na njih gane 
    svo'e ljuvezni plam neumrli, 
    ter sred srca milostiva 
    radosno ih prigrljiva. 
    U riječ jednu: poglavita, 
    kû rijeh, milos priblažena 
    ino nije neg čestita 
    naša ljubav zgar ljubjena, 
    drum rajskoga uzlazišta, 
    po kôj sve smo - bez kê ništa! 
    Ovo 'e milos, kôm se uredi 
    i prosine duh iznova, 
    kô kraljicu ter nju slijedi 
    dvorba izvrsnijeh od darova 
    i kô svoju majku grle 
    čestitosti sve neumrle. 
    Ona dušu kiti u licu 
    slavom koja ne zahodi, 
    i nju srećnu vjerenicu 
    k ljubovniku rajskom vodi, 
    pernicu joj pirnu tere 
    u božjemu srcu stere; 
    spravlja u goju njoj neizrečnu 
    zvijezdam zgrađen stan vrh toga, 
    dava 'oj za pir rados vječnu, 
    raj za družbu, za dar boga, 
    a za porod u dragosti 
    vječne u srcu vir sladosti. 
    Ona obraća zlobne i krive 
    u pravedne, čiste i nove, 
    sluge u kralje, mrtve u žive, 
    protivnike u sinove, 
    bijesna u znana, tuđa u svoga, 
    zemlju u nebo, ljudi u boga; 
    bogu uzmnaža crkve i scjenu, 
    crkvam svete, svetijem znanje, 
    znanju krune, krunam cijenu, 
    cijeni vječna nepristanje, 
    nepristanju sve jednaga 
    dare, časti, sreće i blaga. 
    Ona otajstva i zatvore 
    očituje od nebesa, 
    razjaziva sve ponore 
    najdubljega skrovna udesa, 
    ter u nj slavnoj u slobodi 
    proročanske svijesti uvodi. 
    Ako uživa sred žalosti, 
    svetac, ter se ranja i prli, 
    ako s zrelom hrabrenosti 
    mrijet za vjeru dijete hrli, 
    ako višnjem vil pomnjiva 
    čistu ljepos posvećiva, 
    ako plešuć moć naravnu 
    čudotvornik svaki objavi 
    svemogućstvo njeko i slavnu 
    vrhnaravnos u naravi, 
    tvoj je darov, o milosti, 
    srećni ishode svijeh kreposti! 
    Hćeri srca božijega, 
    slatka utjeho naša uzdana, 
    knjigo očinstva najljepšega 
    božjom krvi potpisana, 
    cijeno od sreće rajske svete, 
    od blaženstva stavni uvjete! 
    ah milosti, sidi u mene, 
    sidi, pokli ne ištem ino 
    neg da suze mê skrušene 
    primi dobro mê jedino 
    i bolesti moje i trude 
    blagijem licem pozret bude. 
    Svetijem čuda i sve ostalo 
    daj, prid tobom kî sve mogu; 
    mojoj duši snage malo, 
    prineharna da nije bogu, 
    da pokorne jade ove 
    može podnijet i iznać nove. 
    Čestitosti vječne neću, 
    s kôm se družiš ti svudijere; 
    svaku ostavljam čes najveću 
    i božije zrak zamjere, 
    i za ljubav draga moga 
    odričem se raja istoga. 
    Mâ je želja, mâ je odluka 
    neplaćeno za nj jadati; 
    bud' mâ njemu draga muka, 
    nek moj život za sveđ pati; 
    ne ištem plate: mâ plata je 
    on da uživa na mê vaje, - 
    on da uživa s najtežega 
    bolovanja moga ovamo; 
    i ako uživat žudim njega, 
    uživat ga žudim samo, 
    er svo'a dragos milostiva 
    uživana bit uživa. 
    Zarosite, o nebesa, 
    na me milos dara ugodna, 
    da procvjeta iz ničesa 
    mâ svenuta svijes neplodna 
    i u proljetno zene vrijeme 
    primaljetjem nebeskijeme. 
    Ovo 'e doba, kad priljuta 
    božja muka grijehu odoli, 
    kad vašega zemlji iz skuta 
    najveća se milos proli; 
    ah doba ovo bud' vašima 
    plodno i za me darovima. 
    Viđ tvê sreće, Mandalijena! 
    primaš milos nju želeći: 
    što 'e neg milos želja ognjena 
    kojom milos žudiš steći? 
    Eto, dočijem željno cvijeliš, 
    želeć primaš sve što želiš. 
    Budi što hoć - miso mâ je 
    sveđ uzdisat sred nemira; 
    u milosti tko mni da je, 
    taj od sebe milos tira; 
    ah bez svrhe plačna u licu 
    scijenit ću se za grešnicu!« 
    Reče i vrže misli koje 
    donosaše sumnja mila, 
    ištuć čijem bi srce svoje 
    žestočije ražalila, 
    ter podobno svijes obrati 
    božju muku razbirati. 
   
 Svrha petoga uzdisanja 
 
 
 Uzdisanje šesto 
    U POŽALJENJU 
   
    Jes tko veli, još da nije 
    čovjek prvi sagriješio, 
    da bi s desne sin božije 
    na se ljudsku put stavio 
    za proslavit s slične slike 
    podnebeske pravednike; 
    a er brzeća na grijeh ljuti 
    naša narav pravdi oprije se, 
    ne samo se višnji uputi 
    negli i tešku smrt podnese 
    i prikaza sve što ima 
    za drag otkup potrebnima. 
    Tijem svojeći mi grešnici 
    što nam mogu zavidjeti 
    isti, rijet ću, pravednici, 
    imamo se srećn'ji rijeti 
    i blažene zvat krivine 
    kê nas toli srećnijeh čine. 
    Ter tko tužiš, ako odveće 
    kuneš tuge kê grijeh rodi, 
    obazri se i na sreće 
    kê za sobom zloća usplodi, 
    i uzvišuj neizrečeno 
    milosrđe božanstveno. 
    Pače za lijek sveđ ponavlja' 
    spasitelja mrtva u svijesti, 
    kô vil koja željnu zdravlja 
    božje u rane miso umjesti, 
    i sve ovako kaže redom 
    božje muke svo'om besjedom: 
    »Ah kâ bi noć ona crna 
    i pakljene crnja od noći, 
    kad hudopska nesmotrna 
    vlas zavidnoj u strahoći 
    posla ljudi vrlovite 
    da s privarom boga uhite! 
    Kad žalosnoj majci i meni 
    Ivan plačni jedva izreče 
    da razgovor naš žuđeni 
    u celovu poraz steče 
    i da ljubav božanstvena 
    osta oružjem svo'em ranjena. 
    Ja tijem glasom strena u smeći 
    padah bez snage i bez moći; 
    kad djevicu mrijet videći, 
    pojavih se za pomoći, 
    da ne umre s nepokoja 
    božja majka, majka moja. 
    Vrućijem suzam povraćenu 
    tješih i ja željna utjehe: 
    'On povoljno, rijeh, žuđenu 
    smrt za umrle sreta grijehe, 
    draga majko, pri potrebi 
    shrani život sinku u tebi. 
    On tvoj život za svoj broji, 
    er svoj život već svoj nije; 
    vas svijet grešan njega osvoji 
    za svoj život davno otprije; 
    nemoj, majko, tvoj rod sveti 
    da uzbude dvaš umrijeti!' 
    Ona k nebu s gorke boli 
    uzdignute držeć oči, 
    toli uredan, sladak toli 
    stavnijem licem vaj svjedoči; 
    da bit može vaj u raju, 
    raj bi takom bio stan vaju. 
    Kad se osvijesti, reče: 'Je li 
    mom prilična nepokoja? 
    Ures pade moj veseli, 
    pade vajmeh kruna moja 
    i s tobom se, ah moj mili, 
    sve mê dobro viku odili. 
    Ali er tvâ sam po milosti 
    majka a sluga po naravi, 
    sve podlagam verno dosti 
    tvom posluhu mê ljubavi; 
    što hoć, hoću: umri ureda...' - 
    nu rijet: 'sinko!' plač joj ne da. 
    Pak gdi tužna ja mojimi 
    i nje tugam mrem i blijedim, 
    obraća se veleći mi: 
    'Ako život hoć da slijedim, 
    mâ pridraga, dok je vrime, 
    k mom životu sadruži me. 
    Hod'mo, hod'mo, Mandalijena, 
    put solimskijeh hudijeh mira 
    gledat čuda neviđena, 
    gdi bog čovjek sad umira; 
    hod'mo uz svoje učit vaje 
    koli ljubav moguća je'. 
    Rijeh joj: 'Majko, ne prilaga' 
    ah tvom trudu trude nove!' 
    Odgovori: 'Moć mi i snaga 
    s zamjere će doć njegove.' 
    Rijeh: 'Tvoj će ga vid porazit'. - 
    'Drago 'e, kliče, drazijeh pazit'. 
    Odbesjedih: 'Ah neć moći 
    proz oružje doprijet k njemu'. 
    Odgovori: 'Ljubav proći 
    može i k nebu najvišemu'. 
    Tad zaglavih: 'Majko, evo me; 
    hoć li i na smrt, grem s tobome'. 
    U to iznese zora blijeda, 
    ne znam kako, plačne zrake 
    i ne ustupi dan s pogleda 
    strahovite noći opake, 
    u kôj osta uhitjeno 
    rajsko sunce božanstveno. 
    A mi iz bijele Betanije 
    sred Solime krvne i ljute 
    ulazimo objedvije 
    jadnijem licom poniknute, 
    gdi se združi nam smućena 
    pravovjernijeh četa žena. 
    Mukli žamor svud sretamo, 
    svak se šapće, sve je u smeći 
    i očitu jaoh gledamo 
    svudi našoj kob nesreći: 
    naprijed, nazad srnu prici 
    s građanima redovnici, - 
    srnu, al' im se srce trese 
    blijedo s zgode nenadane: 
    žude vidjet, a straše se 
    gledat ruke te svezane, 
    kê svu narav tolicima 
    zapanjiše čudesima. 
    Uzbunjena posred grada 
    ucviljen nas Petar sreta, 
    pun pečali, brige i jada 
    zarad svoga grijeha kleta, 
    crnijem prahom po sve strane 
    prame posut iskidane. 
    Slijep od suza jedva kade 
    bogorodnu djevu pozna, 
    dođe i prid njom nica pade 
    vapeć s rijekom plača grozna: 
    'Skrivih, majko, i dragoga 
    jaoh zatajah meštra i boga!' 
    'Ah Jezuse, diko od raja 
    (rijeh uzdižuć ruke oboje), 
    najdraži te drug zataja, 
    celovom te drugi izdo je: 
    u što ufati već tebi je, 
    kad te ista ljubav bije?!' 
    Pokrijepismo starca blijeda 
    družbom cvila već neg riječi; 
    pitasmo ga da spovijeda 
    svaki od noći stvor najpreči, 
    a on kazati sve poredom 
    uzdahnivom sta besjedom: 
    kô pridragi naš izmoren 
    cijeć krvava znoja i muke, 
    izbjen, smucan, psovan, koren 
    bi nepravdi dan u ruke 
    i svijet vidje priklonita 
    na svom sudu suca od svita, 
    kî težega cijeć poraza 
    smioni zamah i slobodni 
    vrh rajskoga svoga obraza 
    od gvozdene ruke podni 
    i tekuća krv nizdoli 
    po slavnom se licu proli. 
    Ah prije negli tač sakrivi, 
    što ne usahnu, zla desnice? 
    Mnim da usahnu, nu da oživi, 
    kad prisveto tegnu lice, 
    kê viđenjem samijem vrati 
    život dušam tolikrati. 
    K tomu Petar još izreče: 
    'Stoprva se dan zabijeli, 
    kad su njega u dvor preče 
    prid pristolje rimsko odveli, 
    a ja othodim na najgoru 
    sličnu zloći môj pokoru. 
    Grem, o majko, grem cvileći 
    i razbiruć mê prikore, 
    nepristavno mrijet boleći 
    u najdubljoj hridi od gore; 
    grem tajat se nebu istomu 
    zli zatajnik bogu momu!' 
    Na pokoru on se uputi 
    a tvom srcu, djevo izbrana, 
    ne da vajmeh odahnuti 
    iza rane gorč'ja rana, 
    tere primaš Ivanove 
    teže od prvijeh glase nove. 
    Vrati se Ivan tač pun smeće, 
    i u svom vaju zabjen toli, 
    kô da boles ne ču'e veće 
    s neizmjernoga mnoštva od boli, 
    jedva moćan riječ izrijeti, 
    blijed, iščeznut, van pameti. 
    Sprva umuča i mučeći 
    vele veće licem kaza, 
    pak zavapi govoreći: 
    'Bismo, er nijesmo veće: omraza 
    ljubav dobi - pravdu osveta, 
    bog je umoren, svrha 'e svijeta! 
    Jezus, naša slatka nada, 
    osuđen je na smrt krivu; 
    ni bi dosta toj dosada 
    paklu i puku nabunljivu: 
    kruniše ga još izbjena 
    vijencom trna nesmiljena. 
    Vidjeh sve one muke trudne, 
    djela noćne od slobode 
    gdje zlotvori na njem u dne 
    ponavljaju i nathode 
    i gdje ostaje opravdana 
    noć vrlinom prijeka dana. 
    Vidjeh njega pri Barabi 
    razbojniku pogrđena: 
    vidjeh kad ga sila ugrabi 
    pravdi suca jur smiljena; 
    vidjeh ružnijem odjećami 
    kad ga opaki kralj osrami. 
    Kralj ga osrami tvrd u zloći, 
    čuda tvorit što ne htiše; 
    i ne bi mu poznat moći 
    da od svijeh čuda čudo 'e više 
    gledat ondi svezanoga 
    u zlotvorskijeh rukah boga, 
    gledat tamnu slavu i krepos, 
    čas grđenu, dobro streno, 
    bez ljeposti višnju ljepos, 
    veličanstvo potlačeno 
    i od zlobnijeh pridobito 
    svemogućstvo vjekovito!' 
    Takijem glasom poražena 
    nasloni se djeva na me, 
    ove izusteć rascviljena 
    'Ah moj sinko!' riječi same; 
    a mi udrismo u najjače 
    tja do zvijezda glase i plače, 
    skupno vapeć: 'Ah ovo li 
    tvoj od tebe bog dostoja, 
    o neharni puče oholi, 
    komu dare on bez broja, 
    pače iz raja donije svoga 
    na dar mili sebe istoga? 
    Gdje ste, naši djedi sveti, 
    da vidite u kôj muci 
    želju vašu sile umrijeti 
    nemilosni vaši unuci, 
    u kôj boli gre na manje 
    uzdisano vaše ufanje'. 
    Uto naš trud za osladiti, 
    mneć da ugodan glas donijet će, 
    priloži nam Ivan riti 
    da svijet ružit prista veće 
    i da svoga pravdom suda 
    puče obješen krvni Juda. 
    Na slišanje huda imena 
    i smrt kâ mu prem podoba, 
    nasrnu me uspomena 
    svijeh njegovijeh štetnijeh zloba; 
    planuh i moj plam najbrže 
    u ovaki se glas provrže: 
    'Prem bi razlog da ne od zvijeri, 
    od nakazni ali srde 
    neg da plata tvôj nevjeri 
    dođe iz tvoje ruke grde 
    i da krvnik huđi od svega 
    krivca umoriš najhuđega. 
    Crknuo si na visini, 
    er te zemlja ne htje na se; 
    i tvâ duša speta u tmini 
    silno utrobom prorva se, 
    er ustima ne smje, koje 
    svo'em celovom bog tego je. 
    Pođi dakle, pođ', o tmasti 
    izdavniče kleti božji, 
    pođ' ognjene sred propasti, 
    tvôm grdoćom pako uzmnoži; 
    pođ' i skupi vas vijek u te 
    sve pakljene muke ljute.' 
    Slijeđah - kad se moja opriječi 
    nerođena majka na me 
    i priblagom ovom riječi 
    milostivo pokara me: 
    'Sad osvetam nije vremena 
    neg milosti, Mandalijena! 
    Znaj da iz vječnijeh može šteta 
    izet drûga putom kime, 
    sve moj Jezus muke opeta 
    podnio bi, a i ja š njime, 
    kî je došo uzdisanu 
    izgubljenijeh za sahranu'. 
    Ah što ugrabi u neufanju, 
    o nesrećni učeniče, 
    slavu višnjem smilovanju! 
    Što ne smišlja, o grešniče, 
    da te u vrtu tvoj bog mio, 
    zasve izdavna, zagrlio! 
    Ali dočijem mi krzmamo 
    i naš stupaj sâm sobome 
    ne umije kud ni kamo 
    zatrnuo mramorkome, 
    ter nam bolni jad naprijeda, 
    nazad ljubav stupit ne da, 
    eto s trubljam bojna vika 
    i čuje se, ah jaoh meni, 
    konja oholijeh i konjika 
    oštri bahat, zvek gvozdeni: 
    svaka okolo jekti gora 
    bukom mukla rogobora. 
    A ja u mnoštvu nabunjenu, 
    kê nablizu jur prišlo je, 
    poznam s križom na ramenu 
    obljubjeno dobro moje; 
    ah vidjenje kom nije slike, 
    da ne osušim lica uvike! 
    On s smutjenjem zemlje i nebi 
    po prostorijeh svoga grada 
    nosi teški panj na sebi 
    i treptećijem stupom pada, 
    ter povrijeđa rane i prima 
    dižen krutijem udorcima. 
    Trnom krunjen kô najprvi 
    svijeh od truda kralj boleći, 
    vas u krvi, vas bez krvi 
    i bez snage mre hodeći, 
    sred navale gnjijevna puka 
    smucan, tiskan od sto rukâ. 
    Oko njega sijeva oruže 
    i jak munjom pogled ranja; 
    dva lupeža š njim se druže 
    ružnijega rad skončanja; 
    vas grad za njim srne i leti, 
    reži, vapi, psuje i prijeti. 
    Čijem ga pazim jadna i blijeda 
    u prigorkom trudu temu, 
    čijem dragoga zrak pogleda 
    i man ištem njega u njemu, 
    u ove riječi vaj puklo je 
    od bolesti srce moje: 
    'Ti li kralj si lijepi od stvora, 
    kî jur licem dan pozlati, 
    otkle sunce, otkle zora, 
    otkle učiše zvijezde sjati, 
    otkle uze izgled svomu 
    uživanju raj vječnomu? 
    Ti li si oni pun uresa 
    kî dojezdi skoro u dici, 
    svega od puka do nebesa 
    slavjen s pômam u desnici? 
    Kakav dođe! kakav sada 
    greš otpravljen tvoga iz grada! 
    Treptiš vajmeh ti kî uzdržiš 
    trijema prstim tvrđu od svijeta! 
    osuđen si ti kô pržiš 
    sudnjem plamom djela kleta! 
 ȕ dē umrli tebi bogu, 
    kî njim daješ moć da mogu! 
    Dali moj grijeh ti prigrabi 
    i š njim moju smrt i trude? 
    Ah moj bože, ah jaoh da bi 
    to bit moglo, da ne bude, 
    nek ja u pako grem ognjeni, 
    ne ti na smrt, moj ljubjeni!' 
    Tač mâ duša ne múčašē 
    prostrijeljena ranam trima: 
    sada sina, sad cvijeljaše 
    majku i sebe tužnu u njima, 
    kad na zemlju Jezus crnu 
    s teškijem drvom jaoh posrnu. 
    Proz oružja tajčas ljuta 
    upuštam se i proz mače; 
    naprijed se rvem odmetnuta, 
    padam, stajem, srnem jače: 
    ljubav mi je sa svom moći 
    i mâ boles u pomoći. 
    Dokle usrnuh ja viteški 
    k vjereniku duše moje; 
    podigoh ga i u križ teški 
    snažno uložih ruke oboje, 
    'Stav'te, vapeć, ah križ ovi 
    na me, o silni vitezovi! 
    Pogledajte: on je od muke 
    veće mrtav, živ negoli! 
    Eto k vami dižem ruke 
    i na ustijeh duh vas moli: 
    dajte mi ga odmijeniti 
    il' za nj ili š njim umriti! 
    Ah za milos, o nemili, - 
    za nemilos, rijet ću bolje, 
    darujte mi da razdili 
    moj drag sa mnom svo'e nevolje: 
    imat ćete s djela toga 
    dva mučena za jednoga'. 
    S tijem uspregnu vojska i sila 
    mê poznano pazeć lice, 
    i ustavi (ah sljepila!) 
    od prilijepe glas grešnice 
    kijeh ne može da ustavi 
    sa svijem mukam bog krvavi. 
    Tad pristupi majka slavna, 
    bolni je Ivan uzdržeći, 
    vele sinku rijet pripravna, 
    nu nejaka riječ izreći, 
    i besjedit uze š njime 
    samijem zgledom žalosnime. 
    Sretaju se oči mile 
    zamjenjujuć nepokoje; 
    iz zenica daždi strile 
    milos, žalos, ljubav svoje, 
    i u pogled za oživjeti 
    iz srca im vas duh leti. 
    Ah i na izgled tužan toli 
    krvnici se ne ganuše, 
    prid kojijem bi puklo od boli 
    što 'e bez srca, svijesti i duše, 
    prid kijem isti raj veseli 
    od milosti, mnim, procvijeli, 
    prid kijem isti znam da pako 
    bud' ne milos, strah oćuti, 
    dva ona srca videć tako 
    bolezniva protrnuti 
    kâ su rasap pakla vrla 
    a spasenje svijeta umrla. 
    Dočijem drazi tač kušaju 
    u ljubavi kê su rane, 
    ja mom grlim slatkom raju 
    noge i njekad celivane, 
    i s tli pijem u celovu 
    pitje anđelsko - krv njegovu. 
    Ali odvede nagla četa 
    na brijeg smrtni dobro naše, 
    ter povenu majka sveta, 
    kâ viđenjem tijem živjaše, 
    i na naše tajčas ruke 
    poluživa pade od muke. 
    Tač protivnom kad u oblaku 
    drugo sunce sunce otvori, 
    jedna drugu vedru zraku 
    gleda, ljubi, zrči i dvori; 
    nu kad jedno zađe u tmine, 
    š njim i drugo sunce izgine. 
    Š njom žalosnom najposlije 
    polit krvi put slijedimo 
    i vrh ljute Kalvarije 
    trudni stupaj uznosimo, 
    gdi nas vajmeh pričekaše 
    sve u skupu tuge naše. 
    Zaskočismo gdi bojnici, 
    opojeni strašnijem bijesom, 
    s tli krvavijeh svikolici 
    s bukom, s vikom, s urnebesom 
    prigvozdjenu jur na križu 
    naše duše dušu uzdižu. 
    Silno uzdižen panj se stresa 
    i s neredna rastresanja 
    pribjen gospod od nebesa 
    rane obilne rasprostranja 
    i put slavnu odsvudijere 
    neotesanijem hrekom dere. 
    Ranâ ishodi (ah jaoh rane!) 
    rijeke od krvi šlju po svemu: 
    uzglavje su svijem prostrane 
    i postelja rane njemu; 
    visi o ranah, ranam staje, 
    vas je u ranah, vas rana je. 
    Ter se na smrt svo'u ne srči 
    neg je grli blag najpreče; 
    usta sahnu, pogled mrči, 
    čezne srce, duh utječe 
    i utjehu mu prid trudima 
    vječni ćaćko svaku otima. 
    Kakvo srce, toj videći, 
    slavna djevo, bi tvê tada! 
    kî jedino tebe u smeći 
    proletješe trijesci od jada! 
    s kôm te prikri nemilosti 
    val beskrajni svijeh žalosti! 
    'Tkomu da te svijeta ovega 
    prilikujem, o jedina 
    majko sina najljepšega, 
    najtužn'jega majko sina, 
    majko uz tijelo sina sveta. 
    na križ dušom tvôm propeta? 
    Da svijem morem otrov smuti, 
    da se u nalip zemlja stvori, 
    da se čemer nebo oćuti, 
    da svo'u gorkos pako otvori, 
    jedva bi se tijem zadosti 
    izmjerile tvo'e gorkosti. 
    Kô jaganjčić priklan kada 
    s plačnijem glasom krotko izdiše, 
    mati ovčica hrli iz stada, 
    kud je ljubav svo'a nadiše, 
    zove, optječe, a zaludu, 
    izdahnuću svo'u razbludu. 
    Oko križa, gdi 'e njoj trijebi, 
    tako djeva život traje; 
    ne zna tužna drugo o sebi 
    negli samo tužna da je; 
    staje, ophodi, nejma mira, 
    muči, gleda, plače, umira. 
    A ja, zasve jur bez snage, 
    mjesto u cvilu hlepim prvo; 
    kad ne mogu doprijet drage 
    stupe grlit, grlim drvo, 
    i kôm drvo polito je, 
    miješam s krvi suze moje. 
    Prida nj padam, k njemu u glase 
    vapim, dižem u nj zenice, 
    kršim ruke, trgam vlase, 
    tučem prsi, grdim lice, 
    i za oživjet tko me stvori, 
    šljem s uzdasim dušu uzgori. 
    Ah moj jezik pušta i múčī 
    bro'it bezbrojne muke druge: 
    žuč otrovnu, gore od žuči 
    puka obijesna psovke i ruge, 
    i od gusara zlijeh na sreću 
    razdijeljenu časnu odjeću. 
    U tuzi bo môj zabjena 
    i ginutjem stvorca moga 
    iščeznuta, zapanjena 
    ne stavih se, rijet ću, od toga 
    ali veće izdahlo je 
    nadnebesko blago moje. 
    Tad kô rijeka zastavljena, 
    kâ gre priko svijeh zaprika, 
    gorka žalos mâ skupljena 
    prorva se svakolika 
    i van srca proz mê usti 
    u ovake se tužbe ispusti: 
    Kakva oči mê vide te, 
    o ubjeni moj pokoju! 
    kakve gledam dike svete 
    i prislavnu ljepos tvoju! 
    Tako li te, vajmeh meni, 
    umoriše tvo'i ljubjeni?! 
    Tako li te ah pogubi 
    tvoj puk mili bez razloga, 
    koga željno ti obljubi 
    vrh života tvoga istoga, 
    i take li rane u plati 
    tvôj ljuvenoj rani odvrati! 
    Višnja pravdo, vječni bože, 
    dali kroz svo'e smjenstvo mnogo 
    i svijet živje, da to može, 
    i svijet žive kî 'e to mogo, 
    i svijet živjet će iza toga 
    od života smrtim svoga? 
    Nu tvê ubojne pod nebesim 
    krivim kriva od sve štete? 
    ja te u srce mojijem grijesim, 
    oni u tijelo raniše te; - 
    oni slijepo, ja nemilo, 
    moj bi uzrok, njih bi dilo. 
    Čavli u rukah tvojijeh mâ su 
    nepravedna djelovanja, 
    pleći tvoje bičim rasu 
    pokoj moga uživanja; 
    tebe obruži, i tuj gdi si 
    tebe oholas moja uzvisi. 
    Miso i pamet mâ bez reda 
    trnje splete tvoga čela, 
    bludnos mojijeh od pogleda 
    tvê je oči potamnjela, 
    lijepi obraz tvoj skončava 
    bezobrazna mâ naprava. 
    Mê stupaje tašte i dvorne 
    plaćaš stupom pribjenijeme, 
    na raskoše mê prikorne 
    crljeniš se tijelom svijeme, 
    i ne moguć smrti od tvoje 
    smrti umro si duše moje. 
    Tijem držanje, bože, čime, 
    čim da odvratim me na svitu? 
    Ah pod križom tvo'em primi me 
    krvi ovako tvôm politu; 
    ah ovaku primi mene, 
    er sam darov bez procjene. 
    Smiluj mi se, moj pridragi, 
    srce gledaj, slabos prosti; 
    prosti, suče mili i blagi, 
    zaklinam te tvôm milosti, 
    zaklinam te priteškijeme 
    i prigorkijem križom tvijeme. 
    Ah sred smrti tvê blažene 
    premda klanjam s svom jakosti 
    tvê naravne božanstvene 
    svekolike izvrsnosti, 
    prvo klanjam, kô pravo je, 
    milosrđe slatko tvoje. 
    Ti mogućstvo mrući ukaza, 
    er duhovni nov svijet stvori; 
    vjekovitos, er s poraza 
    tvoga vječnu smrt umori; 
    neizmjernos, er pridobi 
    neizmjerni grijeh u zlobi. 
    Pravdu objavi, dug plateći; 
    vjernos, vršeć sve što obeća; 
    jakos, pako podložeći; 
    nu 'e požudi môj najveća 
    i najdraža cijeć pokoja 
    milosrdna blagos tvoja. 
    Neizmjernos nesmišljena, 
    vjekovitos tvâ 'e bez mjere, 
    stavna jakos, pravda ognjena, 
    nepomična riječ od vjere; 
    nu 'e zamjerno nad inijema 
    milosrđe nevoljnijema.« 
    Kô toj reče, suze udriše 
    iz nje oči jak niz riku, 
    i sta grlit, kâ š njom biše, 
    tuj propetu božju sliku, 
    s takom silom, kô da hiti 
    u dno srca je usaditi. 
   
 Svrha šestoga uzdisanja 
 
 
 Uzdisanje sedmo 
    U LJUBJENJU 
   
    Ako može kâ stvar biti 
    od višnjega viša vijeku, 
    toj se ima ljubav riti 
    koju nosi bog čovjeku, 
    pokli ona svako u vrime 
    njim gospodi, vlada njime. 
    Nareče mu: »Svijet nastani«, 
    kad iz ništa vas svijet sinu; 
    naredi mu: »Svijet sahrani«, 
    a on prignu svo'u visinu; 
    htje da u trudijeh čezne i pr ȅ dā, 
    htje da i umre - umrije ureda. 
    Tijem sve što smo, sve što imamo, 
    sve što ufamo mi najvruće, 
    milostivi dar je samo 
    te ljubavi svemoguće, 
    kâ od nas neće dare na te, 
    van ljubjenja, ine plate, 
    veleć: »Tebi s nebom ove, 
    o umrli, zvijezde ognjene, 
    sve što leti, hodi i plove, 
    sve što rađa, cvjeta i zene, 
    tebi blaga sva bez broja, 
    meni sama ljubav tvoja. 
    Ljubi, ljubi, pokli tako 
    od blažena steć ćeš ime; 
    razgledaj me pomno i ako 
    nijesam lijepa, ne ljubi me: 
    božjem srcu hći sam prava, 
    pokoj, ures, dika i slava.« 
    Ona tako, tako i za nju 
    vape ujedno svi nje stvori, 
    čijem zamjeru kroz svakdanju 
    svaki umrle licem kori, 
    čemu od sebe svo'u najveću 
    ne ljubeći čes odmeću. 
    Ali Evrijenka mâ ljuvena 
    tač neharno dni ne traje, 
    neg sveđ ljubi obljubjena 
    već neg onda ljubila je, 
    kad bog riječi svo'om proslavi 
    žestočinu nje ljubavi. 
    Ona, za uvijek ne dospjeti 
    ljubav i š njom boles priku, 
    izdjeljani krs raspeti 
    i krvavu božju sliku 
    (ah milosti!) po sve čase 
    grli, gleda, hrani uza se. 
    Uprije jednom u nj, zatijeme 
    diže pogled k nebu uzgori, 
    ter da glasom srčanijeme 
    skrovnu usilnos izgovori: 
    »Odi uči se prava (kliče) 
    ljubav, rajski ljubovniče! 
    Neka misli tvê bolesti, 
    neka pazi rane tvoje 
    i razbira pomnom svijesti 
    tvê priteške nepokoje 
    tko god žudi znat, moj bože, 
    što je ljubav i što može. 
    Tvoju ljubav neka mjeri, 
    tko neharnos mû znat hoće; 
    mû neharnos nek zamjeri, 
    mê svevolje, smjenstva i zloće 
    tko god opet znati haje 
    da tvâ milos neizmjerna je. 
    Kroz ljuveno ah jaoh čudo 
    i kroz tvoju oblas mnogu, 
    ah da ikako, mâ razbludo, 
    pritvorit se u te mogu, 
    u te trudna, u te bjena, 
    opsovana, izranjena. 
    Neću, neću sreće druge, 
    muka mi je sama draga; 
    neću, neću bit bez tuge, 
    videć tebe tužna i naga; 
    neću živjet, da ni umrijeti, 
    za trud smrtim ne dospjeti. 
    Nu što je ovo? Kad smućene 
    suze lijevam ja skrušena, 
    boles moju tjera iz mene 
    njeka u suzah slas skrovena, 
    i što suzim već naprijeda, 
    mnim da lijevam suze od meda. 
    Ah kô u meni promjenjiva 
    ista žalos narav svoju; 
    radujem se žalostiva 
    i mučim se u pokoju; 
    ćutim, ćutim ah zadosti 
    raj u paklu mê gorkosti. 
    Nu ako uživam, što se bolim? 
    kad se bolim, čemu uživam? 
    za mê teške zloće molim, 
    a u molbah mir otkrivam! 
    Ah vidje li tko dosade 
    trudan pokoj, slatke jade?! 
    Nu zaisto rados ćutim, 
    er je u plaču moja utjeha; 
    zaisto bolim tugam ljutim, 
    er spomenom mrem od grijeha 
    ucviljena, radostiva, 
    mirna, jadna, mrtva i živa. 
    O moj bože, sad znam što je, 
    što su tuge mê vesele, 
    er s ljuvezni cvijelit tvoje 
    ljudskom srcu draže 'e vele 
    neg uživat sve najveće 
    podsunčane česti i sreće. 
    Tko se boli, er te uvrijedi, 
    ljubi tebe, bože pravi; 
    a tko ljubi tebe i slijedi, 
    ćuti u tvojoj raj ljubavi, 
    er na nebu raj istini 
    tvoja ljubav sama čini. 
    Tijem kô gorka voda od mora, 
    koliko se muči i hodi 
    po zahodu šupljijeh gora, 
    prem toliko slađa ishodi, 
    tač s ljubavi trudeć tvoje 
    slatke ćutim nepokoje. 
    Misli, o dušo, vrhu svega, 
    kad je slatko tač cviliti 
    i truditi rad višnjega, 
    š njim uživat što će biti, 
    kad u dvoru privišnjemu 
    š njim se združiš slična njemu? 
    Kad se u njega priobraziš, 
    u njem, po njem, š njim blažena, 
    i ures njegov dočijem paziš, 
    mreš od slasti zatravljena; 
    nu ne umiraš, er slas taka 
    vječni život dat je jaka. 
    Što će pako? Ah razmetni 
    strašni ponor vječnijeh šteta; 
    trjeskoviti plam osvetni 
    vrz' iz ruke, pravdo sveta; 
    vrz' oružja tvoja ognjena, 
    o rasrdžbo božanstvena! 
    Čemu da su spravne uvike 
    smeće, srde i pogube 
    za pedepsat odmetnike 
    kî dobrotu tvû ne ljube, 
    kad pedepsa može riti 
    najveća se - ne ljubiti; 
    ne ljubiti tvû ljepotu, 
    kôm sve 'e lijepo što lijepo je, 
    za kôm gori u životu 
    svekoliko, dobro što je, 
    kû za steći dosta 'e htiti, 
    za znat, dosta jes živ biti. 
    I nać će se tko će riti: 
    'Trudno mi je ljubit boga!' 
    Vele 'e trudnje ne ljubiti 
    izgled dobra, znaj, svakoga, 
    kijem živemo, kijem ćutimo, 
    kijem ljubimo, kad ljubimo. 
    Za nać zlata, kopno i more 
    po sve strane naglo optječeš, 
    rijeke odvraćaš, cijepaš gore 
    i u grob tamni još živ tečeš 
    podnoseći stanovito 
    mraze u zimu, sunca u lito. 
    Rob se stvaraš za uzit više, 
    za bit dvoren, inijeh dvoriš; 
    tvoje u mislijeh srce izdiše, 
    stineš sumnjom, željom goriš; 
    trudiš za steć dni vesele, 
    za ne patit, patiš vele. 
    Za moć drage kê ljeposti 
    željnijem stupom u skut doći, 
    traješ dugoj u gorkosti 
    tamne danke, trudne noći, 
    kupujući (što 'e najgore) 
    na tvoj pjenez tvê prikore. 
    Za usplodit tvê baštine, 
    mećeš vazdan znoj i blago; 
    za priteći znanjem ine, 
    u tmi dušiš vrijeme drago; 
    sreću u boju za steć bolju, 
    gineš s srećom tvôm na polju. 
    Ah ne ide se po pučini, 
    ni se u muci duh satira 
    za nać ljubav, koja čini 
    duši u našoj plod od mira, 
    kâ sladostim svo'e razblude 
    taži umrle brige i trude. 
    Istok obit ah nije trijebi, 
    podne ognjeno, strane od snijega 
    za steć ljubav, kâ stan sebi 
    srca uzdrži sred našega; 
    ljubav od nas dalek nije, 
    blizu 'e, s nam je i u nami je. 
    Majka 'e narav u nas stavi, 
    da 'e sveđ naše bitje spravno 
    ljubit stvorca od naravi, 
    dočijem ljubi što 'e naravno, 
    i dopremo da do njega 
    po ljubavi svijeta ovega. 
    Tijem svijes naša nejma mira, 
    kad svjetovnu ljubav slijedi; 
    svud se vrti, svud prostira, 
    pr ȅ dā, gasne, sahne i blijedi, 
    pravu er svhu na svijet odi 
    svo'e ljuvezni ne nahodi. 
    Plam u drvu svezan stoje 
    nejma pokoja od ničesa, 
    sveđer gleda mjesto svoje, 
    kê je gori kraj nebesa; 
    tako i plamen naš najliše 
    odi stojeć hlepi više. 
    Reci: 'Neću već živ biti', 
    nu ne reci: 'Ljubit neću', 
    pokli ne mož neg ljubiti, 
    dokle god si živ; i rijet ću 
    da i ljubit još pristo bi, 
    toj pristanje ljubio bi. 
    Mi smo ljubav, i u čovika 
    što je duša, ljubav to je; 
    duša s htijenjem nije razlika, 
    htijenje i ljubav znaj da isto je; 
    dakle osudit mož pravedno 
    duša i ljubav da 'e sve jedno. 
    Zaisto tko god žive i čuje, 
    ne bi bio živ na svijeti, 
    da štogodijer ne djeluje 
    ili tijelom il' pameti; 
    nu djelovo ne viku bi, 
    što djeluje da ne ljubi. 
    Dakle, kada u naravi 
    život je isti djelovanje 
    i kad naše bez ljubavi 
    svako djelo gre na manje, 
    poprav rijet se život ima 
    sama ljubav umrlima. 
    Eto srce svako u broju 
    od ljuvenijeh sužanj ide, 
    i premda svi ljubav svoju 
    različnijeme putom slide, 
    jedna 'e svrha - slados njeku 
    ćutjet, kad što ljube steku. 
    Brodar s vjetrim vo'evat radi, 
    teg zemljaku jes od volje, 
    bojnik strašnoj u zavadi 
    crnom krvi masti polje, 
    ljubi ucviljen duh zabavu, 
    rob slobodu, gospar slavu, 
    ljepos žena, mladci rados, 
    svjetnu stavnos svijesti sijede, 
    mudroznanci hitru slados 
    urešene' sred besjede, 
    pustoš lovac i planinu, 
    svjetlos putnik, gusar tminu. 
    Tako svak je ljubit obro 
    što mni dobro da 'e čoviku: 
    njeko ljubi pravo dobro, 
    njeko od dobra praznu sliku, 
    jedni svjetlos, druzi scine, 
    kô za zlato, za dan tmine. 
    Tijem kad prema dobru samo 
    mi općimo ljubeć iti, 
    veće dobro većma imamo 
    iskat, slijedit i ljubiti, 
    er stvar bolju slijede i žele 
    i iste zvijeri vr ȕ ćē vele. 
    Da kî trud je ljubit boga, 
    ko'i je dobro svijeh dobara, 
    ko'i pun dobra bezmjernoga 
    sve što 'e dobro dobrijem stvara, 
    nek dobrota naša 'e svaka 
    svo'e dobrote slika i zraka. 
    Kad zrak sunca neumrloga 
    tvoj priteže pogled lasno, 
    dali bit će muka mnoga 
    isto slijedit sunce jasno 
    i uputit sve tvê volje 
    na ono dobro kê je bolje? 
    Pak, o dušo, ti ljubeći 
    mož i ne steć dobra umrla; 
    boga ne mož neg sveđ steći, 
    kad ga uzljubiš željna i hrla; 
    er isto je srca iz svega 
    njega ljubit i imat njega. 
    O čudesa od ljubavi! 
    Duša, o bože, mâ goruća, 
    čijem s tvôm voljom svo'u sastavi, 
    stvorila se svemoguća, 
    i s tvo'em htijenjem nerazdiona, 
    sve što možeš može i ona. 
    Er svemoguć taj se veli 
    tko s hotjenjem moć jednači, 
    koji može sve što želi, 
    s djelovanja sveđer jači, 
    i kî moguć što 'e htjet obro, 
    samo hoće sve što 'e dobro. 
    Taka i ja sam, tvû dragoću 
    ljubeć, srca kôm primožeš; 
    sve što hoću mogu, er hoću 
    samo što ti hoć i možeš, 
    i er tvê htijenje htijenje 'e moje, 
    moje i svako tvê djelo je. 
    Hoć me uvijeke pedepsati? 
    Ja to uživam, ja to hoću. 
    Hoć mi u raju mjesto dati? 
    Prid tvê lice željno doć ću. 
    Hoć li u ništor da se obratim? 
    Uništenje mê ne kratim. 
    Hoć li stvarat svijete nove? 
    hoć raščinit tvâ nebesa? 
    hoć vrh zemlje prolit ove 
    svu pučinu tvo'ih čudesa? 
    I ja kroz mû ljubav mnogu 
    sve to u tebi hoću i mogu. 
    Ah što ljubav tvoja u meni 
    od poroda još ne poče, 
    o moj raju božanstveni, 
    moga plama lijepi uzroče! 
    Zašto kasno dušu u moju 
    prigrlih te, moj pokoju?! 
    Zašto opaki ja svijet ljubih 
    bez pameti, bez potrebe?! 
    zašto drago vrijeme izgubih 
    u kê ljubit mogoh tebe?! 
    zašto istratih vaj njekade 
    u taštinah danke mlade?! 
    Ah kâ tamnos svijes mi ugasi, 
    ter se srcu mom ne objavi 
    da početak i svrha si 
    od stvorene ti ljubavi 
    i svjetovna da sva dika 
    od dike je tvê prilika. 
    Viđah nebo zvijezdam milim 
    jakno cvijetjem nakitjeno, 
    viđah polje cvijetjem bilim 
    jakno zvijezdam navezeno, 
    viđah sunce, kralja od zvizda, 
    viđah mjesec gdi se gizda. 
    Obraćah se na svjetlosti 
    uzmnožnoga srebra i zlata, 
    gledah puna razlikosti 
    stada od zvijeri, ptica jata 
    i ne poznah da je gori 
    ljepši od svega, tko sve stvori. 
    Mladijeh dvorân s draga uresa 
    ćuteć dušu mû gorjeti, 
    imah ured put nebesa 
    moju uzdignut miso i rijeti: 
    'Bog me ljubi nad svijem, i ima 
    on bit ljubjen nada svima.' 
    K nebu obraćen cvijet videći 
    gdi se uresom svo'em veseli, 
    što ne rekoh: 'Ures veći 
    momu licu višnji udijeli; 
    tijem cvijet kad je haran čemu 
    mâ 'e neharna ljepos njemu?' 
    Pazeć rijeke sa svom vlasti 
    it k početku put pučine, 
    gdi ne haju kud će pasti, 
    samo da se š njom sjedine, 
    što ne hrljah i ja k momu 
    jaoh početku neumrlomu? 
    Bistre vode romoneći 
    bez pristanka tebe zvahu, 
    tebe vjetri, kî pršeći 
    livadom se prolijetahu, 
    tebe u moru narod nijemi 
    i mučeći kazaše mi. 
    Da si uredan nad inime, 
    red od stvari meni ukaza; 
    da si osvetan, nauči me 
    grom ognjena pun poraza; 
    dan je očita tvoja dila, 
    noć otajna svjedočila. 
    Ah stvorenje dočijem sliđah, 
    što ne poznah tebe tada? 
    Nu nije čudo da ne viđah 
    tebe u stvorijeh stvorca, kada 
    moj duh grijesim zaslijepjeni 
    ne viđaše mene u meni. 
    Nu da i viđah, ne htjeh znati 
    ni obljubit zrak viđeni; 
    i bih kriva tuj dvakrati, 
    er bih kriva tebi i meni: 
    tebi, er tebe tad ne ljubih, 
    meni, er mene tijem izgubih. 
    Zato unaprijed mo'im željama 
    tebe sama za izgled dat ću, 
    a sveđ težijem pokorama 
    mene u meni pedepsat ću, 
    dokle platim, diko od nebi, 
    sve što skrivih meni i tebi. 
    Zgodno vrijeme, zgodo lijepa, 
    kud mi uteče, vajmeh kuda? 
    čijem ja tamna, tašta i slijepa 
    mnjah telesnijeh sred razbluda, 
    ne znam kako, pokoj steći 
    i raj iznać, raj gubeći! 
    I meni se prem dogodi 
    kako onomu kî 'e scijenio 
    da mu u noći sunce ishodi 
    kad je od munje zrak vidio, 
    iz kê paka rani njega 
    plam od trijeska nenadnjega. 
    Ali pokli po n'jednijeme 
    načinima nije ufati 
    da svo'e kolo svrne vrijeme 
    i da natrag tijek povrati, 
    kroz ljubjenje sveđ vrjednije 
    nadodat ću što ođoh prije. 
    Vrz' me u pako i pogubi, - 
    ljubit ću te još i tamo; 
    nu se u paklu jaoh ne ljubi! 
    Ne znam, ne znam, neg znam samo 
    da i sred vječne peći ljute 
    ljubit ću te, ljubit ću te! 
    Zasve u paklu tvû dobrotu 
    nije tko ljubi po naravi, 
    ljubit ću te na sramotu 
    od pakljene neljubavi 
    i plamom ću mo'em satrti 
    silne plame vječne smrti. 
    Tebe posred duše ognjene 
    držim za uvijek ne pustiti; 
    tijem propasti sred pakljene 
    sila 'e tebi sa mnom siti, 
    a kad sa mnom budeš, meni 
    raj će biti jaz pakljeni. 
    Ljubit ću te, mâ ljubavi, 
    ljubit ću te, moj pokoju, 
    dokle ljuven plam rastavi 
    moga od tijela dušu moju 
    i tlačeći svijet umrli 
    s tobom duh se moj zagrli. 
    Slavna smrti, smrti blaga, 
    s te ljuvezni kâ dohodiš, 
    ti si od tuge svrha draga, 
    ljepši život ti dovodiš, 
    pače s vlasti tvôm ljuvenom 
    djelom život, smrt si imenom. 
    Za rijet bolje: ti si iz raja 
    život vrhu svijeh života; 
    nejma svrhe, mjere i kraja 
    za'edno s bogom tvâ ljepota, 
    kôm građani zgar gorući 
    slatko umiru ne umirući. 
    Ah ljubim te tvom u krilu, 
    eto izdišem, ah jaoh bože! 
    eto plama tvoga silu 
    moj podnijeti duh ne može; 
    ah sladosti, ah ljubavi, 
    ah jaoh ginem, duh me ostavi!« 
    Tač pokorna ljubovnica, 
    zatravljena dikla sveta, 
    svenu i pade zemlji nica 
    rajskom slasti priuzeta; 
    nu je uzdignu sa svijeh strana 
    od nebeskijeh skup dvorana. 
   
 Svrha sedmoga uzdisanja 
 
 
 Uzdisanje osmo 
    U UŽIVANJU 
   
    U te i tebi vjerovati 
    da 'e sve tobom i sve uza te, 
    tebe od tebe samo ufati 
    i ljubiti tebe, a za te, 
    za uživat pak na nebi 
    s tobom, tobom, tebe u tebi, 
    lasno e, bože, i ovo je 
    sam put koji vodi gori; 
    tijem su isprazne riječi koje 
    nerazborna svijes govori 
    da umrlijeh za stupaja 
    prem je visok put od raja. 
    Er tko da te ne vjeruje, 
    kad te u svakoj stvari otkriva? 
    tko da ne ufa, kad te čuje 
    svud i pozna milostiva? 
    tko za tobom da ne gori, 
    kad što 'e lijepo ti lijep stvori? 
    Pokornica pokrijepljena 
    s vjere, ufanja i ljubavi, 
    kojoj ljubav neizrečena 
    prave u jadu slasti objavi, 
    eto uzmnaža rajom sada 
    ljuvenoga slasti od jada; 
    ter kô uzgori leti ureda 
    koja iz voda zraka sine, 
    kad se mjesec noćno ogleda 
    valovite sred pučine, 
    leti i ona za u raj doći, 
    plačna iz mora, hridne iz noći. 
    Gre rajskoga put svjetlila 
    nać ufanu rados bližu; 
    dvorni anđeli sklada'u krila 
    ter je u kola jasna uzdižu, 
    noseć na dan nju mnokrati 
    boga očito za uživati. 
    Nu prostite, vječni dvori, 
    ako za moć sreću izrijeti 
    slavne vile, k vami gori 
    i ja uzletim môm pameti 
    i umrle slikom sjene 
    dike upišem neizrečene. 
    A ti, o srećna ljubovnice, 
    kâ vrh sebe uznesena 
    sad privišnje gledaš lice 
    bez promjene sveđ blažena, 
    spusti jedan zrak i njime 
    u spijevanju prosvijetli me. 
    Nad visinam uzvišeno 
    stanje rajsko nejma mjere 
    kôm sej nebo podloženo 
    tle čestito sobom stere, 
    da kô zemlja nebu ovemu 
    za podnožje nebo 'e njemu. 
    Nebo od neba tijem se veli, 
    njime sunce svjetlos prima, 
    on zvjezdama zrake dijeli, 
    pače zrakom zrake otima, 
    er svjetlosti vas zrak svoje 
    neophitno božanstvo je. 
    Količak je vrh od svita, 
    van kojega stvora nije, 
    prem toliko plemenita 
    svo'em uresom zgrada opstrije, 
    ter bez izmjene od godišta 
    sve je pod njom, nad njom ništa; 
    vrh temelja neumrlosti 
    sto'i na plećijeh svijeh vremena 
    stvorna od same, znaj, radosti, 
    same od slave sastavljena, 
    čijem njoj za dat ures taki, 
    bog istrati sve što 'e jaki. 
    I ako u višnju svijes kada se 
    začuđenje vidi pasti, 
    reci da u njoj snebiva se 
    svestvoritelj svo'om oblasti 
    i priuzet odasvudi 
    svemogućstvom svo'em se čudi. 
    Tuj posijeda duh stečenu 
    sveđ pohlepno čes najslađu; 
    tuj kî žude, slas žuđenu 
    od žuđenja veću nađu; 
    tuj nije žudjet, er najpreče 
    prid požudom darov teče. 
    Tuj ognjeno srce očima 
    vidi dobro svo'e najveće, 
    videć ljubi, ljubeć ima, 
    a imajuć zna da neće 
    dogodit se vik da izgubi 
    sve što ima, vidi i ljubi. 
    Tu je duši ljubovnici 
    trijebi što joj rados dava; 
    nijesu srećni blaženici 
    neg čestitos, sreća i slava; 
    sve što imaju, mogu i što su, 
    slados, rados, blaženstvo su. 
    Piši što se željet more, 
    zbiraj pisôce odsvudijera, 
    bud' lis zemlja, ingvas more, 
    zraci od dana zlatna pera, - 
    sve što željom mož začeti, 
    potpisano tuj bit će ti. 
    Čini anđelske misli ujedno 
    da se s ljudskijem mislim stanu 
    i sve misli tanko i uredno 
    smisle u jednu miso izbranu, - 
    sva ta miso doprijet neće 
    što tvâ duša gori steć će. 
    U ove slave Mandalijena 
    za došaste zaklad česti 
    još u život bi viđena 
    vrh anđelskijeh krila uljesti 
    na uzdisani celov svoga 
    ljubovnika ljubjenoga. 
    Ter božijeme zrakom tada 
    prosvijetljena plamenito 
    sve što 'e vidjet lijepo ikada, 
    vidje u višnjem licu očito, 
    i upli svijesti punom čuda 
    u beskrajnos svijeh razbluda. 
    Sve što prosi, sve što uzdisa, 
    sve što ognjeno žudje, steče 
    i pokoru, s koje izdisa, 
    priblaženu zazva i reče, 
    pričestite reče svoje 
    sve minute nepokoje. 
    Kô cvijet zoru, sunce zora 
    pazi i tako život prima, 
    ona vječno sunce odzgora 
    nepomičnijem zrči očima, 
    pače u pogled srećan viku 
    dušu obraća svukoliku. 
    Ne umrije, zasve da od slasti 
    čezne, gine, snebiva se, 
    er ne može smrtim pasti 
    tko sve dobro ćuti uza se, 
    i kroz pravu rados mnogu 
    žive bogom, bogu, u bogu; 
    ter je uspeta njeko, o bože, 
    na božanstvo tijem darima, 
    er sve što ti možeš, može, 
    i sve što ti imaš, ima, 
    s tobom sljubjena i stučena, 
    u te stvorna i obraćena. 
    Opojena tijem u slavi 
    i u božanstvu raskriljena 
    po veselju, po ljubavi 
    cavti u sebi božanstvena, 
    ni se drugo spomenjiva 
    neg da ljubi i da uživa. 
    Tako puna uživanja, 
    nu ne viku nasitjena, 
    sred pokorna hridna stanja 
    svojijem suzam bi vraćena, 
    da unaprijeda bez gorkosti 
    plače od mira i od dragosti. 
    Kô za suncem, kad zapade, 
    još svijet drži zraka dio, 
    kô za zorom, zađe kade, 
    još žuberi slavic mio, 
    tač i s rajom rastavljena 
    još raj ćuti Mandalijena. 
    Zatoj ona k stvorim veće 
    ne obzire se umrlima; 
    njoj vidjene rados sreće 
    sva ćutjenstva priuzima, 
    dokle odloži najposlije 
    što joj podnijet srcem nije; 
    kliče: »Gdje sam, što sam, kako, 
    po kom čudu još na svijeti? 
    Ja li mogoh višnji ikako, 
    kâ sam ništa, zrak vidjeti? 
    Od pravde li vječne lica 
    smjeh pogledat ja grešnica? 
    Vidjeh! ah ne vidjeh, bože, 
    ni bih jaka vidjet viku, 
    er kô izmjeran vid da može 
    neizmjernu vidjet diku? 
    Nu opet duša mâ vesela 
    govori mi da 'e vidjela. 
    Da ako vidjeh, mê gledanje 
    bi li u tijelu? bih li živa? 
    Znam i ne znam, i mê znanje 
    ista svjetlos opsjenjiva; 
    vrhnaravni zrak koji je, 
    što mi kaže, sobom krije. 
    Kako vidjeh ne znam; ali 
    znam što vidjeh da je istino; 
    pogledi su mo'i poznali 
    bitje, o bože, tvê jedino, 
    i kî zatijem osta u meni 
    ne vara me plam ljuveni. 
    Ah tač ljubim, da mê u sebi 
    srce i život jes i nije: 
    duh je ljubeć većma u tebi 
    negli u tijelu, stanom gdi je; 
    i u tijelu je, hoteć time 
    da te i tijelo ljubi š njime. 
    Ah ljubi te š njim i tilo 
    ter ljubeći ne počiva; 
    samu u suzah roni milo, 
    u besjedah samu otkriva, 
    samu uzdiše, moj pokoju, 
    samu odiše ljubav tvoju. 
    Ti s mâ svrha, kruna, ufanje, 
    veličanstvo, slava i scjena, 
    straža, pomoć, put, vladanje, 
    otkup, plata, lijek, zamjena, 
    želja, utjeha, slas, ćutjenje, 
    srce, život, duša i htjenje. 
    Tebe molim i zazivam, 
    ištem, prosim, slijedim, stižem, 
    mislim, žudim, spomenjivam, 
    štujem, klanjam, dim, uzdižem, 
    častim, dvorim, scijenim, gledam, 
    slavim, glasim, pripovijedam. 
    Nu zasve toj, nije moć moje 
    plame istakmit s tvôm ljepotom, 
    premda ljubim, koliko je 
    moćna snaga s svijem životom; 
    ah za uzmnožit ljubav mnogu 
    želim ljubit već neg mogu. 
    Ah za ražeć još plam jači 
    svakčas mû svijes srce pita: 
    'Naricaj mi i tomači, 
    srećna o svijesti i čestita, 
    što 'e bog, koga vidje, i što je 
    prizamjemo bitje svoje?' 
    Odgovaram srcu momu: 
    'Bog kroz slavu sto'i najveću 
    vas opsjenjen bitju u svomu; 
    ah jaoh bog je, koga neću 
    ni ja izrijeti vik vidjena 
    ni ti doprijet izrečena. 
    Bog je, o komu da i znaš malo, 
    za ljubit ga to 'e zadosti, 
    er to 'e veće neg sve ostalo 
    blago umrlijeh od ljeposti, 
    i ako u znanju tvom malo je, 
    znaj da u sebi neizmjerno je. 
    Bog ne samo riječi od ljudi 
    neg i pamet još nadlijeta, 
    kâ po umrlijeh slikah sudi, 
    er njih samijeh pozna i sreta; 
    tmasto misli, er vidjene 
    same joj su svijeta sjene. 
    Tijem najbolje boga znamo, 
    kad mislimo što bog nije: 
    nije bog svjetlos, kû gledamo, 
    nije bog nebo, kê nas krije, 
    nije bog sunce, komu plami 
    sunčani su pod nogami; 
    nije bog blago, carstvo i scjena 
    ni stvorene dike dio 
    neg kom služe sva stvorena; 
    nije bog slavan, lijep i mio 
    neg pričudna i pričista 
    slava, milos, ljepos ista. 
    Što 'e bog pitaš? On je tko je, 
    er mi pri njem, rijet ću, nismo 
    i u nam što je i koliko je, 
    sve mi iz njega primili smo; 
    sve što jesmo pod zvjezdami, 
    on je veće neg mi u nami. 
    Što 'e bog pitaš? On je u sebi 
    duh prilijepi kijem sva gore; 
    blažen biti komu 'e trijebi 
    i neblažen bit ne more; 
    kî 'e sad sve što sveđ bio je, 
    i sveđ bit će sada što je. 
    Što 'e bog pitaš? On prije vikâ 
    u beskrajnoj neumrlosti 
    sebi 'e slava privelika 
    i priuzmnožnom sebi 'e dosti, 
    sebi plata i dostojanje, 
    sebi družba, blago i stanje. 
    Što 'e bog pitaj sve što gledaš: 
    'On sve 'e svemu!' zavapit će. 
    Pita' i tvoj grijeh prid kijem pr ȅ dāš; 
    'Sve je on što ja nijesam' rit će. 
    Pitaj rajske svijesti i rijeti 
    inokupno one će ti: 
    'Neizrečan je i neophitni, 
    neprimjerni, nesmišljeni, 
    nepočeti, nedospitni, 
    netelesni, neockvrnjeni, 
    nepodložni, nedobiti, 
    nepomični, neizmjeniti.' 
    Svojoj skroven u svjetlosti 
    priuzvišeni bog pribiva, 
    sveđ na istoku čestitosti, 
    sveđ u podne bitja živa; 
    tako slavan kô zamjeran, 
    tač zamjeran, kô neizmjeran. 
    Svakčas stvara svo'e stvorenje, 
    čijem ga hrani pun pokoja; 
    ruka mu je svo'e hotjenje, 
    stupaj mu je stavnos svoja, 
    riječ mu 'e djelo, pogled znanje, 
    život rados i uživanje. 
    Nije on vani i sve optječe, 
    nije zatvoren i sve puni, 
    svud nekrenut leti i teče, 
    sve uzdrži, resi i kruni; 
    svud je i samo ondi nije 
    grijeh i zloba stanom gdi je. 
    Pače bud' ne po ljubavi, 
    i tu 'e s pravdom, kâ gre tiha, 
    er s osvetom blag se objavi 
    i pedepše manje od griha, 
    ter milosti na njegove 
    pedepsom nas istom zove. 
    Svud je i vazda, i kud pođe, 
    s mjesta u mjesto on ne hodi; 
    i gdje priđe, ne pridođe, 
    otkle pođe, ne othodi; 
    svijeta u dijelijeh vas stanuje, 
    kako u svemu vas svijetu je. 
    On nevidjen sve zamijera, 
    vidjen slavne čini u njemu; 
    on bez mjere svemu 'e mjera, 
    on bez svrhe svrha 'e svemu, 
    on bez mjesta stvor umrli 
    nesvršenijem mjestom grli. 
    Sreća i zakon volja 'e njemu, 
    kôm sve vlada stvorenje ovo; 
    udes vjerno robuje mu 
    na trenutje brz njegovo; 
    česti, kojijem svijet mijeni se, 
    o njegovu htijenju vise. 
    Smrt se ista mu služit diči 
    i na njegov glas se oziva; 
    isto ništa božjom riči 
    svo'u neplodnos usplođiva, 
    da na svjetlos provru gori 
    prazne iz tmine lijepi stvori. 
    On na krilijeh časa hrlih 
    vrijeme s nebom vrti odzgori 
    ter promjena pune umrlih 
    bro'i stupaje suncu i zori, 
    i što 'e prije i poslije 
    vremenitijem krugom vije. 
    Ne pristaje tač hrleći 
    pod pristoljem božjem vrijeme, 
    sve zanoseć i vrteći 
    kolovratom žderljivijeme, 
    dokle i njega ne proždere 
    vjekovitos, kâ 'e bez mjere, - 
    vjekovitos, koja neće 
    svršit, kako nije početa, 
    kâ 'e hip jedan, nu slijedeće 
    i minuto sve susreta, 
    kâ u dijele nerazdiona 
    sveđ je i bit će što 'e sveđ ona: 
    kôm bog žive, ne vremenom, 
    mjerom tijeka nebeskoga, 
    er nije mjerom moć svršenom 
    mjerit život neumrloga, 
    kî sabira krilo u svoje 
    što bit ima, što bi i što je. 
    Još prije nego iz ničesa 
    probuđena svjetlos ova, 
    za opstrijeti sva nebesa, 
    svo'e zlaćeno platno osnova 
    i u skupu jedne dike 
    stvari ukaza svijem razlike; 
    još ne opkruži sinje more 
    žalim zemlja stavna i dična, 
    ni kruniše zemlju gore, 
    goru vijenci dubja obična, 
    kitno dubje plod bez broja, 
    slas i ljepos voće svoja; 
    odvijek svijesti svôm prislavnom 
    razumijuć bitje svoje 
    i mudrosti nepristavnom 
    ophiteći sve on što je, 
    bog neizmjeran neizmjernoga 
    rodi u sebi sebe istoga. 
    Ovo 'e vječni sin, sve od svega, 
    dobro od dobra, bog od boga, 
    riječ od znanja privišnjega, 
    slika ispuna ćaćka svoga, 
    š njim različna, š njim jedina, 
    ista bitjem, sopstvom ina. 
    Sina ljubeć s svom naravi, 
    ljubit sebe ćaćku 'e trijebi; 
    i sin istom sveđ ljubavi 
    sebe i ćaćka ljubi u sebi; 
    tijem odišu srećno u njima 
    vječnu ljubav sličnu obima. 
    Ovo 'e ljubav koju slidiš, 
    o mê srce, duh prisveti, 
    kijem što vidiš i ne vidiš 
    uređeno bi na svijeti, 
    kî s potopom svijeh dobara 
    slazi u naše duše odzgara. 
    Nesmiješani, nerazdioni, 
    gdi 'e njih jedan, svi su š njime 
    i djeluju sveđer oni 
    svemogućstvom združenime; 
    ne to er im je pomoć trijebi, 
    neg er jedna stvar su u sebi. 
    Tri su u jednom i naredan 
    jedan u tri sklad pozna se; 
    svi tri ujedno bog su jedan, 
    svi tri bog su naponase; 
    u tri sopstva bog isti je, 
    sopstvo s sopstvom isto nije. 
    Dvor zamjeran na tri strane, 
    vječna rijeka u tri traka, 
    dub sverodni u tri grane, 
    rajska svjetlos u tri zraka, 
    i svemu u svem svi jednaci 
    traci, strane, grane i zraci. 
    Prvi 'e život živ, drugi je 
    iz života život slavni, 
    od života svijeh treći je 
    oživitelj vrhnaravni; 
    jedan sopstvo sobom ima, 
    jednijem jedan, jedan dvima. 
    Ter kô u nami duša 'e jedna, 
    htijenje, razbor i spomena, 
    tač vjeruje svijes pravedna 
    da u bogu svijeh vremena 
    sred jedinstva vik pričista 
    tri su stvari sve stvar ista. 
    O mê srce zatravljeno, 
    ovo 'e tvoga raj pokoja, 
    ovo 'e dobro tvê žuđeno, 
    tvâ razbluda, ljubav tvoja, 
    ljubav vrhu srebra i zlata, 
    tvê ljuvezni kruna i plata. 
    Ovo 'e tvoj bog, koga mnogu 
    čijem slavu izrijet moj duh trudi, 
    ni ljeposti svo'oj ni mogu 
    zadovoljit môj požudi; 
    ne mogu izrijet, a o njem riti 
    ne mogu se nasititi. 
    Tijem ljubi ga ljubovnika, 
    čezni, veni, kopni, gori, 
    čin' da ljubav privelika 
    tijelo satre, spraži, umori 
    i š njim mrtvijem zemlji ostavi 
    sve zaprjeke tvê ljubavi. 
    Njega ljubi gdi 'e sve blago, 
    njega hvali gdi 'e sve slavno, 
    njega grli gdi 'e sve drago; 
    njega uživaj gdi 'e sve stavno: 
    ti već ne ti neg on budi 
    u nj stvorena po razbludi.« 
    Dospje, er podnijet jaka nije 
    već neizmjerni plam prsima; 
    gine i oganj u njoj kî je, 
    što je umrlo iz nje otima, 
    nju pritvara i nje dike 
    za blaženstva resi uvike. 
    Ter već dostojna i spravljena 
    za čestitijeh zgar visina, 
    božjijem tijelom pokrijepljena 
    slavna iz ruke Masimina, 
    od ljuvezni umrije i svoga 
    za sveđ steče žuđenoga. 
    A sad, sveta diklo, koje 
    obrah ljubav uzdisati, 
    okrunjeno čelo tvoje 
    milostiva na me obrati 
    i u spijevanju mom veselo 
    primit želju htjej za djelo. 
    Željeh doprijet pjevajući 
    privisoke hvale tvoje, 
    kê sâm Jezus svemogući 
    njegda slično spovijedo je, - 
    željeh, ali nejma moći 
    sunce uresit sjena od noći. 
    Nu ako nebo srca gleda, 
    ter je i želja s dostojnosti, 
    daj mi, ah daj mi da unaprijeda 
    moj grijeh žalim tvôm žalosti, 
    pak da ljubim gori u slavi 
    tvoga draga tvôm ljubavi! 
   
 Svrha osmoga i najposlednjega uzdisanja 
 
 
 Rječnik 
 arkibiskup  - nadbiskup 
 baština  - imanje, zemljište, posjed 
 bitje  - biće 
 blazniti  - privlačiti 
 bo  - jer 
 boliti se  - kajati se 
 cavtati  - cvjetati 
 celov  - poljubac 
 cijeć, cijeća  - zbog, radi 
 cklo  - staklo 
 ckniti  - kasniti 
 čas  - čast 
 čedar  - cedar 
    česa  - čega 
 česvina  - crnika, vrsta zimzelenog stabla sličnog hrastu koje raste na Sredozemlju 
    čes(t)  - sreća 
 ćutjenstvo  - osjećaj 
 daž  - kiša 
 dikla  - djevojka 
 došasti  - budući 
 dubje  - hrastje, drveće 
 dvakrati  - dvaput 
 dvaš  - dvaput 
 ezadžeracijon  (tal.) - pretjerivanje 
 edžipski  - egipatski 
 er  - jer 
 erbo  - jer 
 esperanca  - čudo 
 Evrijenka, Evrijenkinja  - Hebrejka 
 evrijenski  - židovski 
 feniče  (tal.) - feniks 
 franački  - francuski 
 goj  - obilje 
 Golija  - Golijat, biblijski div 
 grem  - idem 
 greš  - ideš 
 hajati  - brinuti 
    harno  - korisno 
 hip  - trenutak 
 hlepiti  - žudjeti, željeti 
 hotjenje  - htijenje, volja 
 hras  - hrast 
 hrek  - panj 
 hudopski  - vražji, đavolji 
 hvoja  - grana 
 indje  - drugdje 
 ingvas  - tinta, crnilo 
 inokupno  - zajedno 
 iskrnji  - bližnji 
 istratiti  - potrošiti, protratiti 
 ištom  - tek 
 izmjeran  - ograničen, suprotno od  neizmjeran 
 izrijeti  - izreći 
 jakno  - kao 
 jednaga  - jednako 
 jektijati  - odjekivati 
 jur  - već 
 kê  - koje 
 kijem  - kojima 
    kitni  - kićeni 
 kô  - kao 
 kôj  - kojoj 
 kolikrat, kolikrati  - koliko puta 
 kôm  - kojom 
 kon  - kod 
 koprenica  - veo 
 kraj  - obala 
 krivina  - krivnja 
 krocijeć  - zbog čega 
 kû  - koju 
 lasno  - lako 
 lijer  (grč.) – ljiljan 
 ljepos  – ljepota 
 lj ȕ bi  – draga, ljubav 
 ljuvezan  - ljubav 
 mâ  – moja 
 marsiljska  – marsejska, iz Marseillea, grada u Francuskoj (prema tal.) 
 Masimin  – Maksimin, Kristov učenik 
 mê  – moje 
 melitenski  - mljetski 
    man  - uzalud 
 miri  – zidine 
 mješte  – umjesto 
 mnokrat  - mnogo puta 
 mojemuča  - majmun 
 mrčit i – zaprljati 
 mû  – moju 
 mučeći  - šuteći 
 nabunjen  – pobunjen 
 nadvoru  – vani 
 nalip  – otrov 
 naponase  – ponaosob 
 nebi  - neba;  od nebi  - od neba 
 nedospjetno  – neprestano, beskrajno 
 neharan  – nezahvalan 
 neharnos  – nezahvalnost 
 nenavidno  - zavidno 
 neophitan  – neobuhvatan 
 nepokoj  - nemir 
    nepristavan  - neprekidan, stalan 
 neprošast  – neprolaznost 
 nerazdion  – nerazdvojan 
 nescina  - mala vrijednost 
 nesličan  - neprikladan, nepriličan 
    nestavan  - nestalan 
 nestavnost  - nestalnost 
 nevati   (se)  - opirati (se) 
 nezgrovan  – nezgrapan 
 ničesa  - ničega 
 ništor  – ništa 
 njeki, njeka, njeko  – neki, neka, neko 
 oblas(t)  – vlast 
 ockvrniti  - oskvrnuti 
 odi  – ovdje 
 odihaj  - predah 
 odiliti se  - rastati se 
 ođoh  – ostavih (od gl.  oći  – ostaviti) 
 oholas  - oholost 
    opsinuti  - osvijetliti 
 otar  – oltar 
 oznobiti  – oskvrnuti, okaljati 
 paka  - potom 
 pako  - pakao 
 parac  - odvjetnik 
 parati  - izgledati 
 parjati  - napustiti 
 pečal  – tuga 
 pečaliti se  - tugovati 
 pedepsa  (grč.) - kazna 
 pedepsati  (grč.) - kazniti 
 pitje  - piće 
 pjenez  - novac 
 pjesanca  - pjesma 
 pjet  - pjevati 
 plav  - brod, lađa 
 pokli  - budući da 
 polača  - palača 
 pôma  - palma 
 poplesan  - pogažen 
 poprav  - zapravo 
 pospješno  - brzo 
 pošetaji  - šetnje 
 potajnica  - posrednica 
 pozreti  - pogledati 
 praća  - praćka 
 pridobit  - pobijeđen 
 prijek, prik  - zao, opak 
 prikor  – sramota 
 primaljetje  - proljeće 
 primoći  (prez.  primožem ) - pobijediti 
 pristanje  - prestanak 
 pristati  - prestati 
 pritištaonica  - tiskara 
 prliti se  - pržiti se, izgarati 
 provodica  - vodič 
 proz  - kroz 
 pruditi  - koristiti 
 put  - tijelo 
 raščiniti  - uništiti 
    rasrdžba  – ljutnja 
 rijeh  - rekoh 
 rit, rijet  – reći 
 rotan  – lukav 
 rusa  - ruža 
 satarisati  - uništiti 
 sciniti, scijeniti  - misliti 
 scjena  - vrijednost, cijena 
 sej  - ovaj, ova, ove 
 sharati  - uništiti 
 sion  - silan 
 sjemo  - simo, ovamo 
 skrovan  - skriven 
 slavic  - slavuj 
 Slovinci  - Slaveni, Hrvati 
 smeća  - smutnja 
 smjenstvo  - smionost 
 solimski  - jeruzalemski 
 spila  - špilja 
 spražit  - spržiti, spaliti 
 stavan  - stalan 
 stavnos(t)  - stalnost 
 stravljen  - začaran, očaran 
 stražnik  - stražar 
 stren  - satrt 
 strenitelj  - uništitelj 
 stučiti  – združiti, spojiti 
 stupaj  - korak 
 stvorac  - tvorac 
 suprotiva  – nesreća, nevolja 
 sveđ  - uvijek 
 svevolja  – svojevolja, samovolja 
 svijeti:   na svijeti  – na svijetu 
 svjet  - savjet 
 svjetnica  - savjetnica 
 šibika  - šiba 
 tač  - tako 
 tanačac  - ples 
 tegnuti  - uzeti;  tego  - uzeo 
 tijem  - tim, tome 
 tolikrati  - toliko puta 
 tomačiti  - tumačiti 
 tratiti  - trošiti 
 trator  - tratinčica 
 trešnja  - potres 
 trijes  - grom 
 trudan  - umoran 
 truditi  - zamarati 
 trudno  - naporno, teško 
 trudnje  – napornije, teže 
 tuj  – tu 
 tvâ  - tvoja 
 tvê  - tvoje 
 tvôm  - tvojom 
 tvû  - tvoju 
 uljesti  – ući 
 umučati  – zašutjeti 
 upli  – upliva 
 vaj  - nesreća, jad 
    vajmeh  - jao (uzvik) 
 vas  – sav 
 vele  - više (od), mnogo 
 viđ  - vidi 
 vik, viku, vijek, vijeku  – uvijek; uz negaciju: nikad 
 vlas  - vlast 
 vojno  – dragi, ljubljeni 
 vrći (se)  - baciti (se) 
 vriježiti  – krijepiti, učvršćivati 
 vrz'  - baci 
 zabit  - zaborav 
 zaklad  – zalog 
 zaman, zamani  – uzalud 
 zamijerati  – primijetiti, opažati 
 zamjera  – izvrsnost, veličina, osjetnost, primjetnost 
 zamjeran  – sjajan, izvrstan, naočit, krasan; primjetan, velik 
 zatravljen  – očaran 
 zdvora  - izvana 
 zenuti  – prolistati 
 zgar  – odozgor 
 zgled  - pogled 
 zlamen  - znak, znamenje 
 zled  - zlo 
 zrak  – zraka; pogled 
 zrčiti - dvoriti, zračiti; zrčiš  – dvoriš 
 žuberiti  – pjevati (ptice) 
 
 
 Bilješka o autoru 
 Ignjat Đurđević 
 Dubrovnik, 13. veljače 1675. - Dubrovnik, 21. ili 22. siječnja 1737. 
   
 Pjesnik, prevoditelj i znanstvenik, čije se djelo smatra drugim vrhuncem, a ujedno i krajem dubrovačke barokne književnosti. 
   
 Potječe iz ugledne vlasteoske obitelji Đurđević (Giorgi, pogrešno se uvriježilo i Đorđić). Majka mu Frana unuka je pjesnika Dominka Zlatarića. Školovao se u Dubrovniku gdje je završio jezuitsku gimnaziju. Od 1693. kada je primljen u Veliko vijeće, obavljao je različite javne službe uobičajene za vlasteoske sinove, među kojima i službu kneza otoka Šipana. Na Šipanu ga je pratio glas razbludnika, a ugled nije stekao niti kao nadzornik  tržnica  (monopola žita) kada je zabilježio velike gubitke. Dug nastao tijekom te posljednje javne službe otplaćivao je sve do 1705. godine. Godine 1698. odlazi u Rim gdje je pristupio isusovačkom redu. Nakon završene isusovačke naobrazbe (1702) nastavnik je isusovačkih kolegija (Loreto, Prato). No, 1705. godine napušta red i vraća se u rodni grad, da bi 1706. godine pristupio benediktincima. U to vrijeme umjesto svjetovnog imena Niko uzima redovničko ime Ignjat (Injacijo), te kao pripadnik reda boravi u samostanu Svetoga Jakova na Višnjici. Niti kao benediktinac nije uspio izbjeći sukobima, od kojih je onaj sa Senatom završio Đurđevićevim progonstvom u Apuliju. Nakon pomilovanja i povratka iz Apulije posvetio se svećeničkim dužnostima i književnom radu. Od 1728. godine boravio je u Padovi gdje je nadgledao tiskanje svojih djela. U Padovi mu je obećano, ali ne i dano nasljedno mjesto profesora egzegeze, pa se 1731. godine vraća u Dubrovnik i do kraja života, uz kratki boravak na Mljetu, živi u samostanu Sv. Jakova na Višnjici blizu Dubrovnika. Unatoč incidentima, u Dubrovniku je uživao veliki ugled. 
   
 Đurđevićeve pjesme mogu se grupirati u odnosu na jezik kojim je pisao, odnosno na latinske i hrvatske stihove. Pedesetak osmeračkih pjesama objavio je zajedno s  Uzdasima Mandalijene pokornice  u zbirci  Pjesni duhovne i djeloizpravne  (1728). Dio pjesama pisanih na hrvatskom jeziku sakupio u rukopisnoj zbirci  Pjesni razlike , koja sadrži religioznu liriku ( Pjesni bogobojazne ), prijevode basana ( Pričice u slovinski jezik iz Gabrije, grčkoga spjevaoca prinesene ), pastoralne pjesme ( Egloge aliti razgovori pastijerski ), dulje pripovjedne pjesme temeljene na Boccacciu sa lokaliziranim domaćim imenima i ambijentom ( Razlike zgode nesrećne ljubavi ), pjesme bliske folklornom izrazu, te ljubavne pjesme najčešće začuđujuće poante, koje postupcima i sadržajima nasljeduju baroknu književnu tradiciju (Bunićeva  Plandovanja ). Đurđevićeve  Egloge  slijede tradiciju pastorale u dubrovačkoj književnosti, književne vrste na granici lirike i drame (od  Radmila i Ljubmira  Džore Držića do Vetranovića, Nalješkovića, M. Držića, Gundulića, Bunića), ali ih karakterizira parodijski odmak. 
 Autor je parafraze biblijskih psalama s pridodanim komentarom objavljene 1729. pod naslovom  Saltijer slovinski . Nabožne tematike je i Đurđevićeva religiozna poema  Uzdasi Mandalijene pokornice , kojom nastavlja žanrovsku tradiciju "baroknih plačeva" dubrovačkih, osobito baroknih pjesnika I. Gundulića, I. Bunića Vučića, i dr. Dubrovačku književnu tradiciju, u prvom redu  Derviša  svog prezimenjaka Stijepe Đurđevića (1579-1632), nasljeduje i komičnom poemom, svojim najuspjelijim djelom  Suze Marunkove . Spjev je to o nesretnom Mljećaninu Marunku koji neuslišeno uzdiše za prelijepom "djevičinom" Pavicom iz Babina Polja, hvališući se svojim "visokim" porijeklom i imutkom. Đurđević na način burleske opisuje lokalne prilike i ljude, s marakonštinom ("hibridna", iskvarena mješavina hrvatskoga i talijanskoga) kao dominantnim idiomom. Đurđevićeva sklonost ljubavnoj parodiji vidljiva je i u eklogama, te u zbirci ljubavnih pjesama naslovljenih  Ljuvene pjesni . 
 Zbirka  Pjesni razlike  sadrži i nekoliko uvodnih prizora drame, najvjerojatnije tragikomedije  Judita,  koju je književnopovijesna znanost često poistovjećivala s dramom  Oslobođenje Betulije  A. Gleđevića. No, Gleđevićevo djelo ustvari je prijevod oratorija Girolama Giglija, koje je Đurđević najvjerojatnije poznavao u izvorniku budući da je održavao prepisku s Giglijem. 
 Đurđevićeva prozna djela uključuju životopise proroka Davida i svetog Benedikta, prijevode s talijanskog, korespondenciju, te znanstvena djela u kojima se zanima poviješću Ilirije ( Antiquitaties Illyriscae ), crkvenom poviješću Ilirije (nedovršena  Illyricum sacrum ), dubrovačkom književnošću ( Vitae et carmina nonnulorum illustrium civium Rhacusinorum  gdje donosi bilješke o šezdesetak dubrovačkih pisaca s primjerima iz njihovih djela), lokalitetom brodoloma Sv. Pavla (Mljet a ne Malta) i dr. Zastupajući tezu o Pitagorinom autorstvu  Ilijade , prethodnik je tzv. "homerskog pitanja". Autor je i nekoliko djela s područja astronomije, u kojima se suprotstavlja učenjima Kopernikovim i Galilejevim jer su suprotna Svetom pismu. 
   
 * * * 
   
 Na poemi  Uzdasi Mandalijene pokornice  Đorđević je radio više od dvadeset godina i smatrao je svojim ponajboljim djelom. Tiskana je 1728. godine u Veneciji, zajedno s pedesetak osmeračkih pjesama naslovljenih  Pjesni duhovne i djeloizpravne . 
 Podijeljena je u osam pjevanja ("uzdisanja") i sadržava 4038 osmeraca. Kontrastnost barokne žanrovske osnove (subjektivnost s intelektualizmom, liričnost s epičnosti, senzualnost s religioznosti, tragično s komičnim) dovedena je u ovom Đurđevićevu plaču, a i djelu općenito, učvršćenjem figura i oblika, do stilskoga vrhunca dubrovačke barokne književnosti. 
   
 
   
 Tekst prema: 
 
 Ignjat Đurđević:  Pjesni razlike, Uzdasi Mandalijene pokornice, Saltijer slovinski , Pet stoljeća hrvatske književnosti knj. 18, Zora - Matica hrvatska, Zagreb, 1971. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Ignjata Đorđevića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-227-5 
 © 2013. Bulaja naklada d.o.o. 
 
 