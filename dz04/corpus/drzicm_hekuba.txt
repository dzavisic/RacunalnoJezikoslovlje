
 
 Hekuba 
 Marin Držić 
 
 
 Sadržaj 
   
 PRVI ČIN 
 DRUGI ČIN 
 TREĆI ČIN 
 ČETVRTI ČIN 
 PETI ČIN 
   
 Bilješke 
 Rječnik 
 Bilješka o autoru 
 Impressum 
 
 
 Imena 
   
 SJEN POLIDORA 
 HEKUBA, kraljica od Troje 
 Kor od žena trojanskijeh 
 POLIKSENA, kći Hekubina 
 ULISE 
 TALTIBIJO, sluga Agamenona 
 Sluga Hekubina 
 POLINESTO, kralj od Tracije 
 AGAMENON, kralj od Mičene 
 SEMIKOR 
 
 
 PRVI ČIN 
 Prvi prizor 
 SJEN POLIDORA 
 Iz strašne tej sjeni, gdi je taj vječna noć, 
       veselja gdi, jaoh, nî, gdi plač svu ima moć, 
    iz pakla, gdi s mukom ne ufav milosti 
       duše, jaoh, živu tom vječnome gorkosti, 
    gdi smeta ognjen mrak, od pakla tej strane 
       na slatki došao zrak svitlosti sunčane, 
    svitlosti, ka toli mila jes umrlim 
       na zemlji, ka doli slatka je hrana svim, 
    došao duh, tužna sjen mrtva Polidora [1] , 
       jes tri dni ki [2]  ubjen tuj leži kraj mora, 
    jedihni sin, štapak Hekube [3]  kraljice, 
       razgovor sâm sladak u nje sve tužice, 
    došao prijeku smrt da skažem svim na svit, 
       koja me hotje strt mlađahna prem u cvit. 
    Kažem se [4]  vam sada, neka ste svjedok vi 
       od suza i jada, smrti me i krvi, 
    pod suncem umrlim zrcalo neka jes 
       i vječni nauk svim prihuda moja čes. 
    Tkogodi milostiv začuvši, more bit, 
       mû tužbu i moj gniv hoće mi haran bit, 
    staviti ter bude u pisma [5]  svitla taj 
       mê tužbe prihude, da je moj vječni vaj, 
    da žive tužba mâ, da nigda, jaoh, ne mre, 
       da mojim suzama tkogodi suze otre, 
    pokli smrt ne u vrime hotje me uzeti, 
       da tužno mê ime vik slove na svijeti [6] . 
    I da vam sve znat jes gdi smo sad: mjesto ovoj, 
       prid kim je Keronez [7] , kićeno polje toj, 
    perivoj Tracije [8] , ovdi kralj zli vlada, 
       Polinesto [9] , ki je uzmnožan kralj sada; 
    kraljuje taj ljudi, oružna s kim je vlas, 
       junačtva kih svudi visoki slove glas, 
    kralj grabeć, kralj lakom, krvnik bez milosti 
       potlači zlobom tom cvit moje mladosti. 
    Svjedok će vječni bit u vrijeme svakoje 
       mjesto ovo svim na svit od krvi od moje. 
    Ovdi moj krvnik slip oči će žuditi, 
       ovdi sve u jedan hip zlobe će platiti; 
    ovdi će dva braca za tuđ grih smrt primit, 
       dva sinka za zla oca pravi će ovdi umrit. 
    Ma pokle s milosti svaki od vas gorki jad 
       i plač mê mladosti s suzami sliša sad, 
    budem vam ja kazat, da vaša dobrota 
       tuj svrhu bude znat mojega života. 
    Otac moj veliki od Troje kralj sioni, 
       istočne strane ki u dobre vlada dni, - 
    strašiv se česti zle, umrle ka tira 
       i ljucke stvari sve napokon satira, 
    i znajuć pod nebi da vječno ništa nî, 
       taj njekad čestit bi sad je od svih najtužn'ji, 
    u misal upade da Troju i svoje 
       visoke tej zgrade Grci kad ne osvoje, 
    od gradov obstupi er svaka zla prijete, 
       nesreća taj skupi ujedno sve štete, - 
    malahna iz Troje ter mene on posla, 
       malahan da boje ne gledam ni taj zla, 
    sahranjen da stoju [10]  daleče od rati [11] , 
       mlade dni u goju da budem trajati. 
    Polinesta zloga u krilo poslan bih 
       a kraljestva svoga u ljepši grad od svih; 
    želeći otac moj shranit [12]  me u miru, 
       prida me, jaoh, takoj nevjernu na viru, 
    život moj krvniku s imanjem pridan bi, 
       pri zlatu veliku vjeru i čâs ki zabi. 
    I ako me odpravi s suzama ćaćko moj, 
       ne s manjom ljubavi primi me pr'jatelj svoj, - 
    Prijama uzdanje Polines hvaljaše, 
       prid kim već imanje neg vjera mogaše. 
    Ja bîh sin najmlađi od sinov Pr'jamovih, 
       rod draži i slađi svim ćaćkom oda svih; 
    kada me odpravi i skrovno činjaše 
       jak ćaćko moj pravi, koji me ljubljaše, 
    veličak dio blaga i zlata dâ meni 
       i kamenja draga, procjene komu nî, 
    neka krv svitla taj od kralja Prijama 
       od druga na svit saj potrebe ne ima, 
    i ako huda čes, s uredbom tome ka 
       zgar vlada od nebes na zemlji sva ljucka [13] , 
    ktil' bi se obrnut u rasap od Troje 
       i u gork plač svrnut blaženstvo sve svoje, 
    sinovom nesrećnim u tuzi da je doć 
       i kćercam tužnim tim gdigod i na pomoć, 
    Prijamu i ako bi oči zla smrt pokril', 
       utočište da bi nesrećnoj kući bil'. 
    Nije sumnit, i jes to, prem je moj ćaćko mnil 
       od shrane u mjesto [14]  da me je postavil 
    nepr'jatelj, od Troje ki mire rvaše [15] , 
       desnice gdi svoje prostrijet ne mogaše, 
    kako sve toga ki oružja nositi 
       ne mogah ni jaki bijeh s kijeme boj biti. 
    U naše velike potrjebe općene 
       od krvi kad rijeke tecijehu crvene 
    i naše čim vojske na nogah stojahu 
       i stvari trojanske viteški branjahu 
    i oganj čim smioni ne biješe spražio 
       naš slavni grad oni ki je ures svijetu bio, 
    i dočim živ biješe Ektor [16] , brat slavni moj, 
       i vrh svih sloviješe junačtvom razum svoj, 
    ovi mi kazaše kralj krvnik ljubav svû 
       koja se mogaše u svomu kraljestvu. 
    A ja mlad vjerovah, pod krilom njegovim 
       kako sin mirno spah, kako sin življah š njim; 
    u goju i takoj u miru stojeći 
       provođah život moj, mû mlados gojeći 
    veseljem, ljubavi i dobrom svakijeme 
       kako džilj gizdavi prolitja u vrijeme, 
    ki blazni tih vitar a sunce kripi toj 
       a rosa goji zgar na zemlji gdi plodnoj. 
    Nu Ektor kad pade, ki biješe kruna svim, 
       i Troja i zgrade padoše slavne š njim, 
    i odkli vrloga Piro [17]  sin Akila [18] 
       ubi oca moga i svitla i mila 
    u krvi njegova taj lica ocrni 
       i svetih bogova svetilišta ockvrni, 
    taj pr'jatelj ljubav, ku kaza mi himben vas, 
       obrnu u gorku nemilos u taj čas. 
    Od ćaćka ljubav taj, koja me varaše, 
       stvori se u gork vaj, er zlato ljubljaše; 
    grlo ovo priklati, da svaki duh trne, 
       desnicu ne krati, toj zlato da zgrne. 
    I tako gizdavi cvit moje mladosti 
       s životom rastavi bez n'jedne milosti; 
    ktje krvi mojome od zlata upiti 
       tuj žeđu kojome krvnik će sloviti, 
    i da ga ne more ubojstvom tko tvorit, 
       vrže me u more, svoj zlotvor mneći skrit. 
    Nu sinje more toj, i sjemo i tamo 
       noseći tijelo ovo, tretji dan ovamo 
    vrže me u ovi kraj, gdi velik ni mali 
       od drazijeh nije taj da mene požali, 
    vrh mene kosice da skube rukami, 
       krvavo mê lice da plâče suzami, 
    da mi grob pripravi i na moj rusi vlas 
       da vjenčac postavi cvileći u vas glas, 
    da čini plačem tim svak da me žaluje, 
       celovom pokonjim da me pak daruje, 
    vidiv me izbjena, pun mora gdi ležim 
       srjed žala studena, vukovom obrok zlim. 
    I tri dni jesu da ja takoj ležeći 
       nespravno ovuda mučim se hodeći 
    svitlosti na ovoj, ku život zove svit, 
       pridragu a sve toj za majku mû [19]  vidit. 
    I ona pritužna tri dni su er dođe 
       u ovi kraj sužna [20] , a carstvo svoje ođe [21] 
    i dobra svakoja u dobro jur vrijeme 
       užival' jes koja s svijem rodom svojijeme. 
    A Grci oholi, er velja njih sila 
       toj Troji odoli ka je strah svim bila, 
    ne dobro još siti tej krvi od naših 
       kom hoće počtiti viteze slavne njih [22] , - 
    Akile nemili, žeđaje [23]  krvi tom, 
       svu vojsku sad sili da ne ide na svoj [24]  dom 
    prî neg se omasti krvi Poliksene [25] 
       njegov grob i časti tom svoj duh spomene, 
    govore on takoj: "O, Grci, gdi 'e nam čâs?" 
       Ukazav vojsci svoj strašivi svoj obraz, 
    hoće ga tim smirit i od mê sestrice 
       svetilište učinit prisvitle djevice; 
    a hoće i sila uredbe zgara toj 
       da smrtna, jaoh, strila srdačce mine njoj. 
    I takoj taj sužna majka će vidjeti 
       smrt sada pritužna od svoje dvoje dijeti [26] , 
    nad kim će suze trt, nad kim će smrt zlu klet, 
       pri reda ka htje strt tuj mlados i uzet. 
    K moru ću poć opet, er će doć na more 
       djevojka vode uzet, neka me nać more, 
    u ruke da bih doć majke mê kraljice 
       i prispjet da bih moć na smrt mê sestrice. 
    Morebit ovi dan, to mi da dobra kob, 
       budem ja ukopan s sestricom u jedan grob, 
    jeda se time vaj utješi vječni moj 
       i plačna duša ovaj tuj nađe ki pokoj. 
    Ma ovo starice majke mê pritužne, 
       njekada kraljice, sad sluge i sužne, 
    eto gre odzgora, već mrtva neg živa, 
       s svijetloga šatora Agamenonova [27] . 
    Misli ju zle more, odkle umrih er svak dan 
       vas ranjen prije zore kažem se njoj u san. 
    Izišla oto je; poću se od nje skrit, 
       od sjeni er moje strašiv se hoće umrit. 
    Tko je tvrd kami taj da suze, jaoh, ne tre, 
       u starost gdi ovaj kraljica sužna gre? 
    O, majko, od tužnih tužna si majka i ti, 
       tužnija oda svih ke živu na sviti, 
    da li dođe u strane gdi ćeš smrt mrtva zvat, 
       nelijeknje [28]  tve rane gdi će vik plač vriđat, 
    životom pritužnim u robstvu gdi ćeš bit 
       zrcalo tužno svim ke tuže na saj svit? 
    Tva slava visoka gdi se je stanila, 
       od svega istoka kraljica ka s' bila? 
    Koliku uzvišenu gledah te njekada, 
       toliko sniženu gledam te, jaoh, sada: 
    blažena blažene mogaše učinit; 
       bez n'jedne sad scjene gleda te sada svit! 
    U robstvu eto sad sva ti je zla patit 
       u staros tvoju, kad počinut razlog bi t'; 
    tobom u veselju svijećaše [29]  carski dvor, 
       sad u tvom dreselju ne imaš razgovor [30] . 
    Jeda ki zavidi od višnjih na mir tvoj 
       i odzgar navidi tvu slavu i pokoj, 
    tere se ne krati da tvoje veselje 
       i slavu obrati u gorko dreselje, 
    i kako vrh inih zvaše se čestita, 
       zrcalo tužno svih da si sad od svita? 
 Drugi prizor 
 HEKUBA, KOR 
 HEKUBA 
 U vrijeme dobro toj, o verne mê sluge, 
       u tuzi sad mojoj nesrećne mê druge! 
    Rec'te mi, što ću ja u tugah tolicih? 
       Evo sam tužnija od žena tužnih svih. 
    Ali ću podnijeti što nije moć uteći 
       i rane trpjeti bez lijeka mučeći? 
    Ali ću vrlu zvat uredbu od nebes 
       i plačna proklinat prihudu moju čes? 
    Ali ću nemile zgar zvizde vapiti, 
       umrlim ke dile dobro i zlo na sviti, 
    koje su stavile nemilo, vajmeh, tač 
       sve moći i sile za dat mi veći plač? 
    Na smrti zavidim kojijeh je satrla, 
       a žive navidim, er sam ja umrla, 
    umrla u tugah, živa ukopana, 
       u plaču i suzah robinja svezana. 
    Rec'te mi, ali plač meni je vaš odgovor, 
       da li su tuge tač tugama razgovor? 
    Suze se pristoje tim i sve žalosti 
       u mukah ki stoje ne ufav radosti. 
 KOR 
 Plač plaču nije lik, prislavna kraljice, 
       plačem bit neće vik [31]  manje tve tužice. 
 HEKUBA 
 Nemojte, molim vas, kraljicom zvat mene; 
       toj ime i taj čâs nije za me tužnu, ne! 
 KOR 
 Jak oblak vrh gore sunce uzet kriposti, 
       tač robstvo ne more kralju uzet svitlosti. 
 HEKUBA 
 Bolestan tko je taj da čini u tuzi 
       gorki vaj da nî vaj i da, jaoh, ne suzi? 
    A od srca nepokoj suzom se odlaga, 
       suza i vaj smrtni moj hrana je mâ draga. 
 KOR 
 Ostavi plač i vaj, tužici odoli; 
       tužba je zaman taj, višnjega zgar moli, 
    da višnji sahrani rođenje ostalo 
       i smrti ubrani koje ti je ostalo, 
    ki more nepokoj boljezni odniti 
       i tebe i rod tvoj u dobro shraniti. 
 HEKUBA 
 Da pomoz'te, pomozite, 
       u tužici slatke druge, 
       da ne padem, uzdržite; 
       teška staros i zle tuge 
       ujedno me su obujmile. 
    Držite mi ruku, drage! 
       Što čekaste, danci duzi? 
       Nije u tuzi, nije snage! 
       Štapak ovi jeda u tuzi 
       bude pomoć draga meni. 
    Teško tijelo već nositi, 
       jaoh, ne more tužni duh moj, 
       a trijeba je [32]  pospješiti, 
       trijeba je izit nadvor tužnoj, 
       da se istužu, malo odahnem. 
    Š njim me more smrtni trudi, 
       noć mi brani slatki pokoj, 
       strah mi prijeti zlo odsvudi; 
       jaoh, odahnut starici ovoj 
       ni dan ni noć nije dano. 
    Čestit, čestit i pričestit 
       komu sreća taj se zgodi 
       da dni bez zla svrši u cvit, 
       ali da umre kom [33]  se rodi, 
       pokli za plač rađamo se. 
    Oče višnji, koji dila 
       zgara vidiš naša svaka, 
       zle doseza tvoja strila, 
       brani dobre tva moć jaka 
       i tva pravda svud dohita, - 
    ako srčba silna tvoja 
       ište sada pedepsati 
       zla činjenja koja moja, 
       nemoj za me da prav pati, 
       prosti, oče, krvi mojoj. 
    Ustav', oče, srdžbu, ustavi, 
       shrani rod moj dragi i mili; 
       dosta smrti, dosta krvi; 
       na tužnu se majku smili 
       i čes moja ovdi stani. 
 KOR 
 Ja bih rekla, već strašiti 
       nije se tebi hude česti, 
       nebo i svit er su siti 
       tvoje tuge i bolesti, 
       a s tobom je Poliksena, 
    ka je štapak tebi u staros 
       i razgovor tuzi tvojoj, 
       ke dobrota i ke lipos 
       ufa s tobom i dostoji 
       bolji život uživati. 
 HEKUBA 
 Ini uzrok da nî meni 
       o Kasandri sad misliti, 
       Polidoru i Polikseni, 
       samo majka od njih biti, 
       gdje bez brige da sam tužna? 
    Ma sni hudi i nemili, 
       ki m' prijete, tužnu mene 
       jesu toli pristrašili 
       da od straha lipsa, vene 
       ova majka i umire. 
 KOR 
 Spovjeđ nam što je toj, ako ti trudno nî; 
       da li i san u plač tvoj slatki ti mir brani? 
 HEKUBA 
 Ne bijeh plačna spala svu noć; 
       tihi sanak takoj k dzori 
       dođe tužni za dat pomoć, 
       plačne oči mê zatvori 
       ke se ni u san ne utiješaju. 
    Prikaza se moj primili 
       vas izranjen sinak meni, 
       komu sjaše obraz bili, 
       gasnuo biješe džilj rumeni, 
       snig mu bili ličce biše; 
    i kako oni ki se boli 
       nače s plačem govoriti: 
       "Sad pod suncem vjere doli 
       među ljudmi nî na sviti, - 
       tvoj je umro Polidoro; 
    i ki s tobom sad govori 
       duh je njegov i ne pita 
       drugo nego pravdu odzgori, 
       ka zločince svud dohita". 
       I toj rekši tak' istraja. 
 KOR 
 Ništa nije dobar san taj; 
       ktjej nam drugi spoviditi. 
 HEKUBA 
 Paka, zaspav sanak veći, 
       doteče [34]  mi u skut mlada 
       košutica bijela, mneći 
       da je utekla tužna tada 
       od medvida ki ju tiri. 
    I kteći ju obraniti 
       od tej zviri vrle, hude, 
       ka režeći smrt joj priti, 
       skrih ju u krilo, jeda bude 
       u mom krilu njojzi shrana. 
    Nu bi zaman, er nemila 
       izdri zvir taj bez milosti 
       košuticu meni iz krila, 
       a u strahu i žalosti, 
       izbečiv se, mene ostavi. 
    Odnese ju u lug gusti 
       i razdri ju u sto kusi 
       krvavima tima usti, 
       od žalosti da svak suzi 
       a srce se mê raspada. 
    I čime se ja uputih 
       za it tužna ni znam kamo, 
       vidih ončas i oćutih 
       iz lipoga groba tamo 
       duh gdi izide silna Akila; 
    ki u platu svitlih dila 
       činjaše se da dar pita 
       djevičicu ličca bila, 
       i da biješe ke se hita 
       kćerca moja Poliksena. 
    Krostoj neću vîku [35]  pristat, 
       u sve ino mê tuženje, 
       zgar višnjega molit i zvat 
       hudih sana da zlamenje 
       tužnih od nas dalek svrne. 
 KOR 
 Stavi ufanje u onoga 
       ki svih brani zla svakoga. 
 HEKUBA 
 O, ki zgara svit vladate 
       vlasti vječnom i kriposti 
       i očima k nam gledate 
       i od pravde i od milosti, 
       pogleda'te na ovu tužnu. 
    Ako molbe od nevoljnih 
       prid vaše uši prit dostoje, 
       srca vaša ako od tužnih 
       dosezaju tužbe koje, 
       čujte molbe ovej tužne. 
    Pokli dobra od svakoga 
       svasma jesam tužna pala 
       i ufanje, lik [36]  od toga, 
       smrt je sama meni ostala, 
       sahranite sinka moga, 
    ki ostaje kući paloj 
       sam jedino uzdvignutje, 
       sam ostaje krvi carskoj 
       ime, život, sjeme i bitje 
       i kraljevstva uzdržanje. 
    Vaše molbe milostive, 
       višnji, ko ocu vi svrnite, 
       oca stvorca umolite 
       da mi i kćerca draga žive, 
       kćerca u tuzi moj razgovor. 
    Noći, ka si slatki pokoj 
       svim ki bil dan s trudom vode, 
       ka zatvaraš zle nezgode 
       u zabitje drago u toj, 
    molim, kako pod tvom sjeni 
       sve počiva i sve muči, 
       čini da me strah ne muči, 
       čas počinut dopus' meni. 
    Eto, ako tuge moje 
       gdi dadu mi sanak vidit, 
       da ne budu mene strašit 
       tej prikaze strašne tvoje. 
    Dosta da sam bili danak 
       bez pokoja i bez mira, 
       ako li mi je san s nemira, 
       dalek mojih oči sanak! 
    Posvećena zemljo mila, 
       majko od sana dobrih i zlih, 
       od prikaza uzrok strašnih 
       kada san spe teška tila, 
    ako je istina tamnim krili 
       da prikaze kažeš svima, 
       er te dio svak nas ima, 
       čin' da je laživ san nemili 
    i da malo počinuti 
       dopuste mi strašne sjeni; 
       umoli se plačni meni, 
       čas da pokoj srce oćuti. 
    Sve mi tužni srca dava 
       novijem plačem plakat da imam, 
       od tuga se nova sprava [37] 
       na me spravlja, kojim se otimam, 
       a zlo stiže koga tjera. 
    Da je Helen [38]  gdi moj blizu, 
       ki mi otajna odkrivaše, 
       da mi spovije zli sni ki su 
       ki mi odahnut, jaoh, ne daše 
       ni čas pokoj oćutiti! 
    Ali da je meni moći 
       gdi Kasandri kćerci dragoj, 
       proročanstva s kom su moći, 
       spoviditi moj nepokoj 
       i nakazni noćnih sjeni! 
 KOR 
 U san nije vjerovati, 
       er kad pamet naša javi 
       koju žalos srcem pati, 
       u san žalos taj se objavi; 
       duša što bdi, speći sve sni. 
 HEKUBA 
 Ne bi laživ san meni oni 
       ki Pariša rodiv ja snih, 
       ki mu u kuću oganj doni; 
       što snih, javi [39]  sve zlo vidih, 
       vidjeh u prah Troju iti. [40] 
    Ma odovud vidim gdi gre 
       jednu od starih mojih sluga, 
       kako s oči suze da tre; 
       bog će dati vrh svih tuga 
       na me gore da ne padu. 
 Treći prizor 
 SLUGA i prijašnji 
 SLUGA 
 K tebi tijekom [41]  ja sam došla, 
       tva služica stara njekad, 
       i šatore kradom ošla [42] 
       toga komu tužna, jaoh, sad 
       služim hudom mojom česti. 
    O, Hekuba, ne nosim ti 
       razgovora slatku pomoć, 
       utješila čim bi plač ti, 
       ma t' glas nosim, s manje nije moć, 
       vas od plača i od tuge. 
 HEKUBA 
 Što je to? Tužna ja! Što li će, jaoh, toj bit? 
       Nesrjećo zla moja, dokle me ć' progonit? 
 SLUGA 
 Odlučiše, o kraljice, 
       zlu odluku i nemilu 
       grčke vojske poglavice 
       tvoju kćercu dragu, milu 
       Poliksenu da ubiju; 
    jaoh! nje krv da proliju 
       na grob velji silna Akila, 
       hudu žeđu da upiju! [43] 
       Krvi duša taj nemila, 
       ta me žeđa, ta me smagne! 
 HEKUBA 
 Bjenje od srca, oni zli strah 
       i noć i dan, majka sužna, 
       ki u prseh, vajmeh, imah, 
       satvori se u bilj [44] , tužna! 
       Zbi se što, jaoh, strah slućaše! 
 KOR 
 Držite ju da ne padne, 
       pomoz'te ju, o sestrice, 
       duh se iz tila tužni krade; 
       stvorio se pepeo lice, 
       kad nesrećni ovi ču glas. 
 HEKUBA 
 Toliko mi odahnuti 
       dajte, uzdasi tužni moji, 
       da je od ove meni čuti 
       što, jaoh, more biti ovoj 
       što, jaoh, kolje mene sada. 
 SLUGA 
 Mnim, kraljice, čula da si 
       kako Akile ognjen u obraz, 
       kad se spravljat vojsku upazi, 
       sva ustaviv drijeva [45]  taj čas, 
       vrh groba se u oružju ukaza 
    strašnim glasom vapijući: 
       "Kud bježite, Grci, takoj, 
       razlog časti ne budući 
       i vridnosti dali mojoj? 
       Za čâs vašu a ja umrih!" 
    Tuj ti u vojsci velja smeća 
       udri u riči, razloženja 
       meu svim staše svakčas veća, 
       tuj razlici svjeti i ktjenja 
       činjahu se sa svih strana. 
    Na same se ustaviše 
       dvi besjede njih odluke; 
       tresku i smeću ustaviše, 
       svak sta gledat svezav ruke 
       gdi će silna vojska obratit. 
    Bijehu jedni ki veljahu 
       da se Akilu dâ živina; [46] 
       mnozi druzi ne ktijahu 
       da djevica taj jedina, 
       ne zgriješivši, takoj umre. 
    Agamenon od tej biješe, 
       kralj ljubovnik kćerce tvoje; [47] 
       toj morebit on želiješe 
       cić Kasandre drage svoje, 
       ljubav koje toli scijeni. 
    A dva brata, kih Atena 
       sazda, [48]  objednom svi težahu, 
       er ni razlog jedna žena 
       - od Kasandre rit ktijahu - 
       da primože kopje Akila. [49] 
    Na dvije strane stahu koji 
       razlog ktjenja njih branjahu: 
       jedni u pomoć kćerci tvojoj, 
       za Akila druzi stahu, - 
       još svak sebi primagaše. 
    Čim izide slatkorjeki 
       hitri Ulise [50] , dragi puku, 
       ki u sladak način niki 
       riječmi svrnu u odluku 
       od dvije jednu silnu vojsku, 
    govoreći: "Razlog nije 
       vrjednijemu [51]  od nas takoj, 
       za čâs našu pao ki je, 
       za ugodit ženi jednoj, 
       živinu mu sužnu branit; 
    ni da može doli [52]  riti, 
       što razlogom reć bi mogao 
       koji k mrtvim bude siti: 
       bez časti je Akile ostao, 
       već neharstvo vridnos plaća". 
    Ulise će doći krostoj 
       sada, sada za iz krila 
       izdrit majci slatki rod svoj 
       što si, majko, odhranila 
       za razgovor u tvu staros. 
    Zatoj hodi i ne krsmaj, 
       zovi pomoć višnjih odzgor, 
       svetilišta obid' sva taj, 
       pođ' na svitli kraljev šator, 
       prida nj padi umiljena; 
    pitaj milos, plači, moli 
       i na zemlji i na nebi, 
       jeda ti se tko umoli, 
       krvi kćerce tve da ne bi 
       grob polili silna Akila. 
 HEKUBA 
 Tko mi će suze dat u tuge tolike 
       da budem, jaoh, plakat ne pristav sve vike? 
    Er suze ke ronim, jaoh, nisu zadosti 
       tugama mojim sim ni mojoj gorkosti. 
    Kim glasom upiti [53]  na hudu budem čes 
       koja se ne siti na nijednu mû boles? 
    Jesu li nemile u srcu komu kad 
       tuge se sve zbile jak meni tužnoj sad, 
    i muke tolike pate li suđeni 
       u paklu kolike ćutim sad u meni? 
    Tko da mi pomoć da? Gdi li da se utečem? 
       Od koga, jaoh, sada ku milos da stečem? 
    Sirota ostala od sinov prisvitlih, 
       u tuge sve pala od dobar tolicih, 
    vidjela u staros, jaoh, majka tužna ova 
       krv i smrt i žalost od peset sinova, 
    i smrt zlu vidila ćaćka [54]  njih a moga 
       gospodina mila, kralja trojanskoga, 
    koji me ostavi da plačem ovakoj 
       i da se ne ustavi do smrti zli plač moj. 
    Komu, jaoh, da stupaj nemoćni obrnem? 
       Komu li gorki vaj starica da svrnem? 
    Koji glas, smrtni glas; dođe, jaoh, sad k meni, 
       glas s koga jedan čas živiti meni nî? 
    Meni je umriti! I dosle li živih, 
       da budem viditi smrt; tužna, mojih svih? 
    Smrt meni, za me smrt blažena, blažena, 
       da me, jaoh, kt'jaše strt u dobra vremena! 
    Stupaju, stupi, moj, nemoćno, ako ikad, 
       pones' ti tijelo ovoj u ova vrata sad. 
 KOR 
 O, kraljice plačna i tužna! 
       Bi kraljica, sad si sužna! 
       Koliko bi t' bolje umriti 
       tužni sada neg živiti. 
 HEKUBA 
 Kćerce, kćerce tužna moja, 
       kćerce majke od svih tuga, 
       s plačem ide majka tvoja, 
       koj u tuzi, jaoh, nî druga. 
    Izid' [55]  izid', da te viđu [56] , 
       od sunačca mâ svitlosti, 
       k tebi tužna majka iđu 
       da t' navistim sve gorkosti, 
    da t' navistim glas ki slove 
       vrh života tvoga sada, 
       glas ki na smrt mene zove, 
       tebe na krv, kćerce mlada. 
 Četvrti prizor 
 POLIKSENA i prijašnje 
 POLIKSENA 
 Majko moja draga, mila 
       majko, u tuzi utješenje, 
       što si takoj poblidila? 
       Što li je toj tve cviljenje? 
    Iznenatke što li takoj 
       jak ptičica s grane mlada 
       činiš trepteć da ovakoj 
       k tebi letim tužna sada? 
 HEKUBA 
 Vajmeh, kćerce, kćerce, vajmeh! 
 POLIKSENA 
    Da li, vajmeh, poče u toj 
       u zlamenje tužno? Ne ktjeh 
       da počinješ, majko, takoj. 
 HEKUBA 
 Životu se, kćerce, tvomu 
       tva pritužna majka boji! 
 POLIKSENA 
    Odkrij tugu srcu momu, 
       a bez tuge i ne stoji. 
    Ti uzdasi što će riti? 
       Sva od straha tužna čeznem! 
 HEKUBA 
    Tužna ti si, kćerce, i ti, 
       tva tužnija majka u svem. 
 POLIKSENA 
 Što je, majko? Kaži meni, 
       majko, moja sva radosti. 
 HEKUBA 
    Grci hudi i kameni, 
       puni zlobe i vrlosti [57] , 
    odlučiše tuj nemilu 
       zlu odluku, kćerce mlada, 
       tvojom krvi da Akilu 
       žeđu upiju mrtvu [58]  sada. 
    Živ te iska [59] , sad te ište 
       mrtav, kćerce, srce moje! 
       Hoće da posvetilište 
       njemu učine krvi od tvoje. 
 POLIKSENA 
 O, nesrjećo zlobna, huda, 
       da li svakčas nosiš takoj 
       tuge, gorkos, suze odsvuda 
       plačnoj, tužnoj kući našoj? 
    Da li se ćeš nasititi 
       svitle krvi, suza groznih 
       i da takoj već cviliti, 
       jaoh, ne budeš plačnih, tužnih? 
 HEKUBA 
 Takoj hoće žive biti, 
       kćerce, dušo srca moga, 
       za mrtvima pogoditi, [60] 
       a na pomoć nî zvat koga. 
 POLIKSENA 
 Jaoh, bolesna i triš tužna 
       majko od plača, majko od tuge, 
       majko od svih zala sužna, 
       majko, u tuzi koj nî drúge. 
    Ki pakljeni duh nemili, 
       srčan, pun zla i jadovit, 
       dođe u staros da te ucvili 
       i čini te plačem slovit, 
    i čini te da tva gorkos 
       ogleda je svim tužnima; 
       i bolesna da tva staros 
       razgovor je tužnim svima? 
    Srce mi se sve raspada; 
       er ne mogu, majko, biti 
       tebi u staros drúga sada, 
       tebi u staros poslužiti. 
    Videći te gdi ostaješ, 
       jaoh, sirota tužna toli, 
       bez pristanka suze gdi treš, 
       to me kolje, to me boli; 
    i videći majci tužnoj 
       gdi iz krila hoće ugrabit 
       svoje hranjenje, slatki rod svoj, 
       to je smrt mâ, ne kom ću umrit. 
    Er smrt nî smrt, neg je svrha 
       od svih zala i žalosti; 
       smrt dohodi sama vrha 
       plaču, tugam i gorkosti. 
    Kako tihu košuticu 
       iz skuta će, majko, uzeti 
       bez milosti tvu djevicu, 
       dragu kćercu Grci kleti. 
    Jaoh, da li ćeš, majko moja, 
       nedostojnu smrt viditi 
       tvoje kćerce drage koja 
       cić toga će dvaš umriti? 
    Toj će mene tužnu umorit, 
       ne smrt prika, vajmeh, sada; 
       smrt će mene zla slobodit, 
       ti ćeš ostat puna jada; 
    smrt će biti lik žuđeni, 
       u nevoljah ki svak pita, 
       tužni meni, sužni meni 
       od svih tuga segaj svita. 
 Peti prizor 
 U vršenje prvoga činjenja šes satir izidu, trčeći jedan za druzijem pod son [61]   od sviral; 
    poslije, stavši na mjesto od igre; prvi govori: 
 PRVI SATIR 
 Je li ovoj onaj vila 
       slavna toli i visoka, 
       ka je sva čâs vridna bila 
       svim kraljicam od Istoka, 
    ka planine pohođaše 
       u tolikoj časti i slavi, 
       oko sebe a kupljaše 
       gorske vile po dubravi? 
    Mi satiri vođahomo 
       u veselju svud gorome 
       lijepe tance tuj prid njome, 
       dijelit se od nje ne um'jahomo. 
    Eto sada gdi vidimo 
       veličinu tuj od svita 
       gdje čes huda ne dohita, 
       kako da ne procvilimo? 
 DRUGI SATIR 
 Ako, pjesni naše, kada 
       razgovor [62]  ste tužnim bile, 
       sve ujedno slasti mile 
       i radosti skup'te sada 
       za ovu tužnu razgovorit; 
    jeda pjesni slatka rados 
       bude tugu srcu odniti 
       ovoj ka je svitla mlados 
       bila kruna svim na sviti 
       a veselje nam jedino. 
 TREĆI SATIR 
 Kako slavu svita sega 
       vrijeme dava, vrijeme krati [63] , 
       kako svrha jes od svega 
       i nije dolu u što ufati, 
       sve je doli vrjemenito. 
 ČETVRTI SATIR 
 Čemu je taj rados, ke tko se izbavi, 
       gorku mu svu žalos u srce postavi? 
    Zaman je tuj plakat i hudu čes zvati, 
       gdi ne mož' lika dat, a vrijeme sve krati. 
 
 
 DRUGI ČIN 
 Prvi prizor 
 KOR, HEKUBA, POLIKSENA, ULISE 
 KOR 
 Evo ide Ulise, vidim ga s prešom it; 
       Hekuba, spravi se, nov ti će glas donit. 
 ULISE 
 Mnim da znaš, o ženo, i da si čula toj 
       što je odlučeno u vojsci u našoj; 
    ma t' budem i ja sad, da čuješ bolje, rit 
       i navlaš toga rad hotio sam k tebi prit. 
    Grčka je vojska sva danas odlučila 
       da umre ta kći tva na grobu Akila; 
    da posvetilište od nje se učini, 
       Akile taj ište od nas dar jedini. 
    Ktjeli su da sam ja do groba nje družba, [64] 
       djevici svakoja da je čâs i služba, 
    i od posvetilišta Piro će glava bit, [65] 
       vrijedna će ruka ta živinu tuj ubit. 
    Sad što t' se pristoji, ti dobro mož' znati, 
       i dobro t' ne stoji s jačijem se rvati. 
    I naša znaš sila koliku ima vlas: 
       eto je slomila trojansku oholas, 
    s koje si upala u tuge svakoje, 
       robinja ostala pokonje dni tvoje. 
    Mudra je [66]  razum svoj na vrijeme ukazat 
       i srjed zla znati toj potreba što je znat. 
 HEKUBA 
 Dođe, jaoh, zla tuga koje se bojah ja, 
       u srce iz kruga peči me zla zmija! [67] 
    Jaoh, da li još ovoj dočekah u staros 
       i prodljih život moj za vidit svu žalos, 
    zlo vrh zla za gledat sim plačnim očima 
       a svrhu ne ufat nevoljam mojima? 
    Čemu oganj i zla smrt s Trojome za'edno 
       ne ktješe mene strt, neg sada neredno 
    čini me živiti, čini me svakoje 
       žalosti viditi pokonje dni moje? 
    U Troji, u Troji biješe mi lijepo umrit, - 
       tuj mi se dostoji život moj ostavit! 
    Jaoh, ako za žalos robinje i sužne 
       mogu gdi ku milos izdvorit pritužne, 
    dopusti, dopusti, sužni ovoj ne brani 
       da dvi riječi izusti, mili banu izbrani, 
    malu stvar tebe ja da samo uprašam, 
       a svitlos da tvoja odgovor dâ mi sam. 
 ULISE 
 Govori! Ne udi, ako malo i pocknim; 
       milos ti taj budi, ne štetim posao tim. 
 HEKUBA 
 Znaš li, kad uhoda ti dođe u Troju, 
       Helena kad onda i odkri var [68]  tvoju? [69] 
 ULISE 
 Znam, i toj u zabit [70]  ne mogu staviti; 
       istinu i za rit, imah srjeću iziti. 
 HEKUBA 
 I znaš li, u dvor moj kada te vođaše 
       a s tebe krvav znoj od straha iđaše? 
 ULISE 
 Pri zlu se nahođah ne malu onada; 
       tko ne bi imao strah mramor bi bio tada. 
 HEKUBA 
 Prida me pade ti na zemlju i takoj 
       poče me moliti da t' prostim život tvoj. 
 ULISE 
 Sve je toj istina, i ja se hvalim tim: 
       tva milos jedina uzrok je da živim. 
 HEKUBA 
 Prostih ti život, pak poslah te domome. 
 ULISE 
    Ovoga sunca zrak naziram tobome. [71] 
 HEKUBA 
 Što mi si govorio, Ulise, onda kad 
       u rukah mojih si bio, spomen' se malo sad. 
 ULISE 
 Ričmi sam najslađim kojijem sam mogao 
       i molbam lipim svim i himbam iskao, 
    za svu vlas i svu moć da bi mi zdravu izit, 
       da bi mi glavu moć od smrti slobodit. 
 HEKUBA 
 Pokli neć' drugo rit, odgovor i taj jes: 
       ne misliš haran bit meni u mû sad boles [72] , 
    ne misliš pomoć dat koju ja dah tebi, 
       neg tebe budem zvat vrhu svih pod nebi 
    neharna, ki plaćaš dobro zlim i koji 
       za život smrt vraćaš, što t' veomi zlo stoji. 
    Svi koji ištete s mnoštvom se ugodit 
       veomi se kažete neispravni na saj svit: 
    prijatelj se zabude, na stranu pođe har, 
       od mnoštva gdi bude čâs i ki slavan dar. 
    Sad poznam u tuzi da nehar svit vlada, 
       i tužnu ki suzi milosti nî sada. 
    Ja ne znam ki razlog nemili hoće toj 
       žive mrtvim na grob da bijete ovakoj, 
    i krvi ljuckome da duše ištete 
       napajat vrućome, a mislit nećete 
    er gorka nemilos višnjega ne budi 
       na ljubav i milos, neg zlobe da sudi. 
    Sad moju djevicu ka vaša kletva kti 
       da kako krvnicu hoćete zaklati? 
    Nijesu li volovi za posvetilišta, 
       za koja ljudi svi zvirenja biju ta? 
    Ali ište Akile osvetu i zove 
       pravdu cić nemile tej smrti njegove? 
    Ova mâ djevica što mu je skrivila? 
       njemu je krvnica Helena nemila: 
    Helena potegnu Akila u Troju 
       i mnozih još stegnu, da umru u boju; 
    Helenu ubijte, Akile prosi toj, 
       ovojzi prostite djevici pravednoj. 
    Ako li ljepote ištete, pri vaših 
       liposti sve su te, nije toga u naših: 
    Helena dobiva sve ine liposti 
       i ličcem odsiva sunčanoj svitlosti. 
    Ne manje nego mî a i ona, mogu rit, 
       kriva je prid vami; pravo je nju ubit. [73] 
    S razlogom velicim mnim da sam rekla ovoj, 
       mnim da prid svitom svim prav bi bio razlog moj. 
    Ma sada tva svitlos razlog je da ovoj 
       ukaže ku milost ka shrani život tvoj, 
    da molbe nje čuješ ka ti se umoli, 
       nje suze da otreš ka se tvojim boli, 
    da u me pogledaš, da poznaš po meni 
       kakav je život naš, kako ufat ni u što nî, 
    i kako čes zgara na volju sve vlada, 
       kako nas svit vara, svih tuga dopada. 
    Tko se kad veseli i zva se blažen tač, 
       sada se dreseli, sada ga druži plač; 
    urijetko i blažen tko se je njekad zvao, 
       od tuge poražen da pak nî proplakao. 
    Moljaše ti njekad u tvoj plač, - u mû zled 
       oto ja molim sad, dohodi svim svoj red. 
    Ulise, tim nemoj mê molbe pogrdit, 
       umol' se tužni ovoj, mramoran nemoj bit; 
    od majke ne odiljaj svê [74]  slatko rođenje, 
       život mi ovi daj, ona je mê življenje! 
    Kćerca ova sama jes razgovor medeni 
       u hudu moju čes, u staros štap meni, 
    njom mi se žalosti tužni odlagaju, 
       njom moje gorkosti medom se stvaraju; 
    od kćeri tolicih koje sam imala 
       sama mi je pokoj tih i družba ostala; 
    u zabit njome sad zle tuge stavljam ja, 
       ona je sad moj grad, slava i čâs sva moja. 
    Malahni što ovoj ja zaimah djevici, 
       sad harna vraća toj svoj majci starici; 
    ona je sad sama, ona je, pravo dim [75] , 
       život moj, duša mâ i štapak kim hodim. 
    Umol' se čim njekad tebi se umolih, 
       neharan nemoj sad meni bit vrhu svih. 
    Kim sreća da dobit, pri svakom jur sudu, 
       ne imaju vrli bit vrh kojih dobudu. 
    Ima se misliti er svaka slava i moć 
       pod suncem na sviti na manje ima doć; 
    nitkore razuman ne ima ufati 
       što more uzet dan i vrijeme što krati. 
    Što bih ja njekada, eto sâm mož' vidit, 
       toj nijesam ja sada ni mogu veće bit, 
    blaženstva ka imah jedan mi dan uze, 
       osta mi sam uzdah, kim živem, i suze. 
    Sad na me, moj mili, pogledaj, Ulise, 
       na tužnu ka cvili staricu smili se. 
    Hotjej se vratiti na grčke šatore, 
       gospodi toj riti er višnji odzgore 
    ni pravda ljucka ta ne hoće da žene 
       na posvetilišta kolju se takoj, ne, 
    u srdžbi u krvi ke prije ne biste, 
       vitezi slavni vi, nu lijepo shraniste. 
    Zakon je stari ti vrh krvi, znate vi, 
       ki neće da klati budu se robovi. 
    Rič tvoja i tva moć, još da nî dobar svit, 
       prid vojskom sve će moć, što rečeš sve će bit; 
    čovjeka od vlasti svaki svjet ima vlas, 
       a ki je bez časti, nije čuven mudar glas. 
 KOR 
 Koje će srce bit kameno, vajmeh, tač, 
       da neće prosuzit ovaki čuvši plač? 
    I ki duh na sviti bez nijedne milosti 
       neće se boliti ovakom žalosti? 
 ULISE 
 Hekuba, nu me čuj, i nemo' boles ta 
       da pamet tvoju tuj i razum sad smeta; 
    neharna ni scijeni ki pravo bude it, 
       neprijatelj, a to nî ki razlog ište rit. 
    Ja mislim ubranit i želim život tvoj 
       na brijeme sahranit, kako tî shrani moj; 
    toliku i tvu har, čim budem živiti, 
       ne budem nikadar u zabit staviti. 
    Istinu ma za rit, robinji za jednoj 
       ženi sad ugodit ne hoće razlog toj 
    da slavu i da čâs pogrdimo onih 
       počtili ki su nas viteškom smrti njih, 
    bojnika da vridnos stavi se u zabit, 
       robovom a milos da bude svaka bit, 
    budući slomili od Troje sve vlasti 
       i travom činili tolik grad porasti. 
    I hoću da t' je znat, prvi sam nastojao, 
       i neću toj tajat, i Grkom svjet moj dao 
    da posvetilište učine ovi dan 
       kćerce tve ku ište Akile slavni ban, 
    da se čâs tomu da komu se dostoji, 
       er platu čâs gleda tko na čâs nastoji. 
    Gospostvo tuj gine, a ludos tih sudi 
       gdi časti ne čine vridnosti od ljudi; 
    a s vridnim nevridni upored gdi stoje, 
       pokonji toj su dni države svakoje. 
    Akila sve časti držimo vrh inih 
       dostojna, er pasti htje za čâs od nas svih. 
    Bila bi gruba stvar, s koga si častan ti, 
       da tomu malu har ukažeš po smrti, 
    i koji život vas [76]  svih časti, svih ljubi, 
       od mrtva da ončas spomena se izgubi. 
    Kad bismo mi takoj u zabit stavljali 
       tej ki su bijuć boj za grčku čâs pali, 
    tko bi opet pod Troju ktil doći? Tko bi bil 
       ki za nas u boju život bi ne štedil? 
    Gdi plate krvi nî, viteški je ne umrit 
       ma život da shrani pripravan i brz bit. 
    Od svita dvigni čâs i platu vridnosti, 
       od dobra uzrok vas dvigao si mladosti. 
    Ki ini biju boj bez straha nego ti 
       ki smrti život svoj nastoje počtiti, 
    ki znaju njih ime i vrijednos da će bit 
       u ustih sve vrime od ljudi na saj svit? 
    I za rit istinu, ja za ino ne trudim 
       neg za čâs jedinu, umriti s kom žudim, 
    u duga vrjemena da slove i želim 
       glas moga imena pod nebi među svim, 
    i da grob mramoran, čim svitlo sunce sja, 
       spovida noć i dan svim na svit što sam ja. 
    Slava i čâs, ka slove od svete vridnosti, 
       na dobro sve zove izbrane mladosti. 
    "Tužna sam - ti ćeš rit - prem sasma za djecom"; 
       i druzi na saj svit bolesti bole tom. 
    Kolike mladosti od naših u Troji 
       padoše kih kosti vaša zemlja osvoji! 
    Nis' sama, starice, ka plačeš sinove; 
       mnoge udovice plakat će mužove; 
    mladice kolike, pod miri od Troje 
       drage vjerenike izgubivši svoje, 
    lica će grditi u grčkoj zemlji toj 
       i tužne cviliti vaskolik život svoj. 
    Razgovor u tuzi budi ti drug tužan 
       ki cvili i suzi, kako i ti, po vas dan. 
    I ako nemili budemo tebi bit 
       er smo odlučili tve kćerce krv prolit 
    i darom časnim tim da častan vitez jes 
       koji je Grkom svim svitla čâs i ures, 
    volimo zgriješiti prid vami zlobom tom 
       neg od nas platiti jednoga neharstvom 
    ki svojom vridnosti shranil je našu čâs 
       a svakoj mladosti od dobra ošao [77]  glas. 
    Ni od griha takoga stidit se budemo, 
       nu veomi se od toga držani čujemo [78] ; 
    vitezom er kad tim dobru har imamo, 
       od dobra uzrok svim unaprid davamo. 
    A vi ini barbari, er razlog [79]  ne znate, 
       ni časti ni hari prijateljom ne imate 
    ki za vas ne brane svaki trud ni glavu, 
       da lijepo sahrane vašu čâs i slavu, 
    vitešku i smrt tih stavljate u zabit, 
       spomena i od njih nije da će koja bit. 
    Meu nami ne takoj! Časnim je čâs plata, 
       a vridnim razum svoj vridniji je od zlata. 
    Tim cvita, slove tim Grecija prislavna 
       razlogom lipim svim, er je u svem ispravna; 
    ogleda vladanjem državam svim će bit, 
       vridnosti i znanjem vike će sve slovit; 
    a vašim zakoni sličan je i vaš glas, 
       a časna glasa nî gdi vridnos ne ima čâs. 
 HEKUBA 
 Kad milos na glas moj meni, jaoh, gluha jes, 
       a hoće, vajmeh, toj prihuda moja čes, 
    ti, kćerce, sada taj pušta' tvoj tužan glas, 
       jeda tvoj plačni vaj uzima koju vlas; 
    jakino u gori ucviljen slavic tih, 
       sve tužbe kad tvori, na milos steže svih. 
    K zemlji umiljena padši, kćerce, obhiti 
       Ulisu koljena! Čuvena ćeš biti, [80] 
    er je i on, kćerce mâ, od sinov ćaćko blag, 
       i on svoj rod ima, zna koli je ćaćku drag, [81] 
    jeda tva taj lipos i tva rič medena 
       pritegne na milos srca ova kamena. 
 POLIKSENA 
 Ulise, vidim ja, odnosiš obraz tvoj, 
       da se vridnos tvoja ne smili na plač moj, 
    da suze ognjene tve srce ne smute, 
       tve prsi kamene da žalos ne oćute; 
    er ban blag kako ti, ovaki čuvši plač, 
       kako da ne oćuti u srcu bridak mač? 
    A kriješ i ruku [82] , ku ljubit kad bih ktil', 
       strašiš se milos ku da ne bih izdvoril'. [83] 
    Tej misli brzo sad hoću te slobodit, 
       svitlos tva toga rad mirna će sada bit; 
    budem ti još riti ostaviv molbe sve: 
       spravna sam sliditi stupaje hrle tve, 
    spravna sam ja umrit i krvi mojom sad 
       Akile da je sit, Akile da je rad. 
    Ili t' me sad na toj uredba zgar sili 
       ili mi ovakoj mladi umrit omili, 
    hoću da pozna svit, ako sam i mlada, 
       er volim dobro umrit neg živit zlo sada. 
    Neka se bljudu [84]  ti i smrti zle boje 
       bez tuge na sviti ki traju [85]  dni svoje; 
    ja ne imam uzrok taj smrti se tej strašit, 
       ni marim na svit saj ovakoj živa bit. 
    Od krvi rođena kraljeve gospoja, 
       u slavi gojena, što sam sad, gdi li ja? 
    Kći kralja od Troje, cara istočnoga, 
       jaoh, plača ovo je početak od moga; 
    dvignuta u gizdah [86] , od bana služena, 
       djevica ka se zvah u svemu blažena, 
    cvit moje liposti, kom slovih toliko, 
       za pir pun svitlosti hranjah tač visoko, 
    čekaje [87]  dan po dan za bit vjerenica 
       visoka kralja i stan moj vidit kraljica [88] , 
    i da se oholi među kralji i slavi 
       taj ki svim odoli prid mojom ljubavi, - 
    eto sam sad sužna; nesrećna kraljica, 
       eto sam, jaoh, tužna vrhu svih divica! 
    Zvahu me gospođom trojanske gospoje, 
       kraljice časti kom diče se i goje; 
    među svom mladosti slovih dili izvrsnim, [89] 
       a svitlom liposti zanošah oči svim; 
    s radosti rajskom stah u dvoru carskomu 
       i mlados mû gojah u dobru svakomu, 
    zavidit ter višnjim ne mogah u čem zgar 
       neg smrti, ka tužnim bila je vazda u har; 
    kraljica tolika eto sad robuje, 
       pala tač s visoka žive da tuguje. 
    Blažena, blažena smrt ka me će umorit, 
       pokli bih suđena ovako živa bit; 
    i uzroka inoga da ne imam smrt žudit, 
       cić robstva samoga već ne imam živa bit, 
    u robstvu er sčekat što mogu neg nečâs 
       i sluga komu ostat neharnu život vas 
    ki bi me ne scijenil i nijedne od gorkosti 
       koji sit ne bi bil od moje mladosti. 
    Tim hvala velika višnjemu ki neće 
       djevica tolika da robuje veće, 
    kći kralja slavnoga, među svim na svit saj, 
       Hektora svitloga dostojna sestra taj, 
    ni, što bi još gore, da vodi život svoj 
       izgubit gdi more svoje čisto djevstvo toj, 
    koje samo meni jes tolicih od dobar 
       ostalo za ures, ostalo za lip dar. 
    I tako sad meni, milo je umriti, 
       milo je tužne dni objednom svršiti. 
    I veće sad evo da ni čas ne imam cknit: 
       na desno, na lijevo spravna sam s tobom it, 
    i tužno tijelo ovoj, ko skonča gorki jad, 
       posvetilište u toj svim srcem davam sad. 
    Vodite, vodite, i krvi mojome 
       Akilu polijte svitli grob vrućome; 
    grem rada, voljno grem, svim spravna slidit vas, 
       jednome da umrem, za ne mrit na svak čas. [90] 
    Smrti ovom, morebit, sine mi svitlji dan 
       i tamo na on svit [91]  bude mi slađi stan. 
    Ti, majko draga mâ, ako mir ljubiš moj, 
       s groznima suzama smetat me tač nemoj; 
    odluku lipu mû, kom obrah umriti, 
       u srcu sad tvomu nemoj pogrditi; 
    ma kćercu potukaj da slidi sî lip čas 
       prî neg ki gorki vaj ockvrni našu čâs. 
    Sužnu su gorči dni nego smrt na sviti 
       naučan koji nî sužanstvo trpiti; 
    a čovik u tuzi mramora tvrđi jes, 
       i trpi i suzi i kune hudu čes; 
    nu dobro živiti nije muka velika, 
       a zlim zlo sliditi ures je i dika. 
 KOR 
 Istom krv svitla taj sjemena carskoga 
       odkriva na svit saj plod dobra svakoga; 
    dobro da svak vridan sunce je svojim svim, 
       krune je dostojan od krune dili [92]  tim. 
 HEKUBA 
 Prem kažeš, kćerce mâ, da si krvi prave 
       kći kralja Prijama dostojna svim [93]  slave; 
    lipo je umriti, hvali svit svima toj, 
       kad smrti počtiti budu vas život svoj, 
    ma lipo nî umrit kad smrti tko ima 
       s tolike tuge bit pridrazim svojima. 
 ULISE 
 Početak svrši taj, djevice gizdava, 
       er sve mre na svit saj razmi čâs i slava. 
 HEKUBA 
 Ako duh mislite smiriti Akila, 
       mene, jaoh, ubijte, ja mu sam skrivila! 
    Ja mu sam krvnica, Parišu ja dah stril, [94] 
       a ne ova djevica, Akila da bi ubil; 
    od mene prihude - ništo ova nî kriva - 
       osveta da bude: ja ne imam bit živa! 
    Inako smiriti Akila nećete, 
       s prikorom živiti i umrit budete; 
    moju krv prolijte, Akile prosi toj, 
       djevici prostite ovojzi pravednoj. 
 ULISE 
 Ne tebe staricu ni drugu od svita, [95] 
       ma ovuj djevicu Akilov duh pita. 
 HEKUBA 
 Nemojte branit, daj, nemojte, molim vas, 
       da s kćercom majka ovaj za'edno umre ovi čas, 
    neka duh Akila obijeju krv pije, 
       taj žeđa nemila jeda se upije. 
 ULISE 
 Dosta će smrt biti od ove djevice, 
       nije trijeba kupiti smrt na smrt, starice. 
 HEKUBA 
 Trijeba je svakako da ja umrem s kćercome. 
 ULISE 
    Ja ne znam nikako većega nad mnome. 
 HEKUBA 
 Ni brštan neće taj uz dubak svezan bit, 
       kako će majka ovaj svû [96]  kćercu obhitit; 
    ujedno bridak mač bude nas raniti, 
       bude se i naš plač ujedno svršiti. 
 ULISE 
 Nećeš toj učinit, poslušna ma boljim 
       od tebe budeš bit mudrosti, moći svim. 
 HEKUBA 
 Ne budem iz ruku mu kćercu ja pustit! 
 ULISE 
    A moja odluka nikako bez nje it. 
 POLIKSENA 
 Majko mâ, ugodi, pusti me neka grem, 
       neka me već vodi, - blažena smrt kom mrem! 
    Ti dobro mož' znati, svitli gospodine, 
       ljubi li, jaoh, mati svo'e dijete ali ne; 
    i ti si majku imal, i ljubav drage tve 
       majke si, mnim, poznal, - umiješ sve, poznaš sve. 
    Majka je, prosti joj. Nu, majko, pusti me, 
       zgar višnji hoće ovoj, rvat se nije s njime; 
    neka se ispuni uteći što nî moć, 
       jur plačem silit nî od zvizda sionu moć. 
    Što hoć' ti na smrt it za mene slobodit? 
       Ti živi, ja ću umrit, ti ćeš život moj bit! 
    Nu, majko, jur nemoj pristavljat jad na jad; 
       pokonji danak moj došao je meni sad 
    ki me će slobodit svih tuga. Tim nemoj 
       nemila kćerci bit navidiv nje pokoj. 
    Nî toga srditi s nejakom rukom tač 
       koga je moliti u tuge i u plač, 
    neprijatelj, s kim je vlas, da ne uplete ruku 
       u bîlî ovi vlas za veću mu muku. 
    Pusti me neka grem, da gore ne vidim, 
       da suze već ne trem, da ličcem ne blidim; 
    er moja huda čes hrani me na gore, 
       protive [97]  sve s nebes tjere nas i more. 
    Za mlijeko, majko, sad, koje sisah, drago toj; 
       za krilo, koje njekad bi slatki moj pokoj; 
    za prsi, u trudu kê me su nosile, 
       u goju i bludu [98]  pak milo gojile; 
    za one celove malahni meni ke 
       davahu usti tve, medene i slatke; 
    za ljubav velju tuj, ku mi si nosila, 
       od kćerce molbe čuj, moja majko mila; 
    molbe su tej moje, da bi mi živila, 
       starosti i tvoje da ne bi mučila. 
    Kad budeš živa ti, majko draga moja, 
       ti ć' za me moliti višnjega, a za te ja: 
    ti - višnji da prosti djevici grijeh ovoj, 
       a tvojoj starosti da slatki da pokoj; 
    da višnji u svoj kril primi mû dušicu, 
       a tebi da bi odnil od srca tužicu. 
    Sad, majko draga mâ, pokonji celov taj 
       s groznima suzama tvojojzi kćerci daj; 
    prikloni toj ličce pridrago i milo, 
       od gorke tužice ko je potamnilo; 
    zagrli rukama nejacim kćercu tvu, 
       ku ć' mrtvu suzama polijevat krvavu, 
    Pokonji dođe čas ki hoće, majko mâ, 
       da veće tvoj obraz ne gledam očima. 
    Sunčana svitlosti, kom gleda vas saj svit, [99] 
       veće tve liposti neću ja moć vidit; 
    mlados mâ i lipos pod zemlju ima it, 
       gdi tamnos i slipos hoće me vik družit; 
    već, majko, pozrit ja tve ličce neću moć, - 
       toj hoće čes moja, toj hoće višnja moć! 
    Nu tko mre pravedan, na život ide taj, 
       tomu će biti stan sve vike vječni raj. 
    Zatoj plač ustavi, a i ja, majko, grem, 
       ovi plač krvavi da s ličca već ne trem. 
    I veće odhodim, majko mâ, zbogom stoj! 
 HEKUBA 
    A ja ostah da vodim u robstvu život moj! 
 POLIKSENA 
 Budi je [100]  ovo veselje kô ufah od pira? 
 HEKUBA 
    To je svoje dreselje vječnoga nemira! 
 POLIKSENA 
 Na on svit dalek tja od tebe ja ću it. 
 HEKUBA 
    A dokle, vajmeh, ja život ću zli vodit? 
 POLIKSENA 
 Da li, jaoh, mrem sužna svitla kći Prijamova? 
 HEKUBA 
    Ja viđu, prem tužna, smrt peset sinova. 
 POLIKSENA 
 Hektoru što ću ja i starcu ćaćku rit? [101] 
 HEKUBA 
    Rec' er sam tužnija svih žena na saj svit. 
 POLIKSENA 
 O, prsi, moj bludu, mâ hrano medena! 
 HEKUBA 
    Ah, kćerce, za hudu nesrjeću rođena! 
 POLIKSENA 
 Zbogom mi ostani, bog ti dao slatki mir! 
 HEKUBA 
    Nî mira meni, nî, grli me zli nemir. 
 POLIKSENA 
 I zbogom, sestrice, Kasandro draga mâ, 
       već pozrit tve lice neću ovim očima. 
    Brače, i ti zbogom stoj, Polidoro mili! 
 HEKUBA 
    Bog će dat i u toj da me smrt ne ucvili, - 
    to li me, jaoh, satrt nesreće ištu sve? 
 POLIKSENA 
    Žive, ufam, i u smrt pokrit će oči tve. [102] 
 HEKUBA 
 Prî sam ja umrla u tugah tolicih 
       nego me je satrla smrt, svrha zala svih. 
 POLIKSENA 
 Vodi me već sada, Ulise, već vodi; 
       obraz bih, jaoh, rada pokriti čimgodi, 
    er me plač skončava pritužne majke mê, 
       nje mi plač smrt dava, jaoh, nje plač kolje me. 
    Ne cknimo, Ulise, srdačce ovdi stav [103] 
       raspada meni se, na majku mu gledav. 
    Svitlosti sunčana od neba ka s' ures 
       i svića i hrana tva lipos živim jes, 
       neću te već pozrit, mlađahna er ću umrit. 
    Draga je i mila meni tva spomena, 
       er mi si svitila u dobra vrjemena, 
       kad ne znah žalosti ni nijedne gorkosti. 
    Već od sad, svitlosti, neć' meni svititi, 
       već mojoj mladosti tamnost će drug biti, 
       pod zemlju ja ću it, srećnim ćeš ti svitit. 
    Svitlosti, milo je, čim dođem na grob taj, 
       gdi će tilo moje ostavit duša ovaj, 
       tvu lipos uživat, tve slatko ime zvat. 
 Drugi prizor 
 HEKUBA, KOR 
 HEKUBA 
 Jaoh, smrtna udava i smrtni nepokoj 
       čujem gdi skončava u meni život moj; 
    i pamet, jaoh, čujem, kriposti er već ni, 
       od muke svasma prem gdi lipsa u meni. 
    O, kćerce, kćerce mâ, da li mi, jaoh, pođe, 
       a smrtnim tugama u družbi majku ođe? 
    Ručicu, ručicu, er umrih, tvu mi da', 
       tvu majku staricu pomozi, jaoh, sada. 
    Ovako nemila, ka je uzrok tuga svih, 
       Helena cvilila, zrcalo da je od svih, 
    ke lipos umrla nemilo, vajmeh, tač 
       Troju je satrla i dala nam vični plač. [104] 
 KOR 
 Tihi vitri, vitri mili, 
       ki činite sinje more 
       čestim vali da se bílî, 
       tiho kada puhav s gore 
       zemlju plodom napunjate, 
    brza driva [105]  i činite 
       da se s pticam uticaju, 
       ponit mene kud mislite, 
       kojoj strani, komu kraju, 
       da u robstvu mlados vodim? 
    Ali me ćeš u Dorika 
       kraja [106]  odnit tužnu onamo, 
       gdi Fitijo [107] , slavna rika, 
       goji, tekuć sjemo i tamo, 
       plodna polja naređena? [108] 
    Ali [109] , srećo, zoveš mene 
       na otok lipi i gizdavi [110] 
       gdi cte grâne posvećene 
       paome toli ku svit slavi 
       cić poroda od Latone? [111] 
    gdi se lovor zelen sveti, [112] 
       pod lovorom er se zgodi, 
       ki nad nami sada svijeti, 
       oko od neba [113]  da se rodi, 
       da se rodi svića noći? [114] 
    Među čistim djevicami 
       da pripivam sve dni moje 
       mrežu, zlat vez [115] , luk s strilami [116] , 
       o, Latona, kćerce tvoje, 
       svete Dijane i pričiste? 
    Ali mi je more brodit 
       put Palade [117]  slavna grada, 
       gdi pod svitla kola vodit 
       budem brze konje mlada 
       i služeći takoj umrit? 
    Ali, tužna mâ mladosti, 
       očima t' je zagledati 
       Titonovîć [118]  strašne kosti, 
       kim oholas Jove skrati 
       strilom koja oganj meće? 
    Tužni naši svi sinovi, 
       tužne utrobe ke ih nosiše, 
       pokoli se na svit ovi 
       za tolika zla rodiše, 
       za tolike, jaoh, nevolje! 
    Tužni i vi, oci blazi, 
       kim razgovor i lip ures 
       bijehu vaši sinci drazi, 
       pokli huda srjeća vas jes 
       od njih s plačem odilila. 
    Tužna i Troja, slavni naš grad, 
       kad joj grčka sila odoli! 
       koja strah bi mnozim njekad, 
       sad u dimu leži doli 
       oborena i spražena. 
    Kako slavu svita sega 
       brijeme dava, brijeme krati, 
       kako svrha jes od svega 
       i nije doli u što ufati, 
       sve je doli bremenito! 
    Eto, vajmeh, ke njekada 
       u gospoctvu jesmo bile, 
       robinje smo tužne sada 
       i sad bismo promijenile 
       s najnesrećnijem bitje naše. 
    Sada nam je Troju oći 
       i sve naše dobro velje, 
       a u grčku zemlju poći, 
       Himenea gdi veselje 
       budem smrti ja prominit. [119] 
 Treći prizor 
 VILE i prijašnji 
    U vršenje na svrsi činjenja drugoga vile dohode u jednomu brocu [120]   i govore. 
 VILA 
 Nereide [121]  mi smo vile, 
       sinje more ke plovemo, 
       toli u moru ke slovemo, 
       kih su u pjesneh velje sile, 
    o, Hekuba, prišli k tebi, 
       u istoku ka sloviše, 
       kruna vrh svih koja biše, 
       druga u vlasti kojoj ne bi, [122] 
    da vidimo što čes huda 
       i što brijeme može učinit, 
       er vjerovat nije scinit 
       tolicijeh vidjet čuda. 
    Oto očima sad vidimo 
       što ne bismo vidit ktile 
       i što nismo gledat mnile, 
       er od tuge sve blidimo. 
    Jaoh, vidimo potlačeno 
       ličce, u istoku koje sjaše, 
       suncu koje odsijevaše, 
       potamnjelo i sniženo. 
 DRUGA VILA 
 Je li koja tužna pjesan, 
       da u pjesneh procvilimo, 
       grozni plač s njom da dilimo, 
       da 'e razgovor tužni ki dan? 
    Ostavimo sad vesele 
       naše pjesni i ljuvene, 
       nadpijevamo kijem serene; 
       pojmo pjesni sve dresele. 
    Kraljicom te njekad znamo 
       u svem dobru segaj svita, 
       sad u tugah svijeh gledamo. 
       Svud li huda čes dohita? 
       Ne štedi li svijetlijeh krunu? 
    Tko se uzda, svijete, u tebe 
       i blaženstva i u tvoja, 
       nađe s' izdan sam od sebe, 
       vodi život bez pokoja 
       a s bolesti [123]  dni dovrši. 
 Nitkore razuman ne ima ufati 
       u što more uzet dan i brijeme što krati. 
 
 
 TREĆI ČIN 
 Jedini prizor 
 TALTIBIJO, KOR, HEKUBA, VILE 
 TALTIBIJO 
 Hekuba starica gdi je, žene, zna li ka, 
       koja bi kraljica od Troje visoka? 
 KOR 
 Malo se obrni: kraljica eto ta 
       na zemlji tuj crni gdi leži prostrta. 
 TALTIBIJO 
 O, višnji, što ću rit? Gledaš li sva s nebi? 
       Ali se ovi svit sam vlada po sebi? 
    Ter oganj, ter more, razlika tere smrt 
       neredno tač more pražit nas, topit, strt, 
    ter se mî tvoju moć, nam gluhu [124] , varamo 
       zovući nam pomoć, ali je što ne znamo? 
    Eto ova ka biješe istočna carica, 
       ka slavom sloviješe vrhu svih kraljica, 
    sinovmi izvrsnim, bogactvom i vlasti, 
       kruna ka biše svim ke živu u časti, 
    slavnoga Prijama dostojna taj druga, 
       eto plačna i sama robinja i sluga 
    u prahu leži sad združena s suzami, 
       visoki a nje grad oboren s crkvami, 
    sinovi ubjeni, kćeri odvedene, 
       ostala a njoj nî prilika od žene. 
    Ja sam star i ktil bih svršiti moje dni 
       prî neg ka túgâ sih [125]  moj pokoj ockvrni. 
    Nesrećna starice, ustani za mal čas, 
       podvigni glavice, odkrij taj bili vlas, 
    u kojoj huda čes čini te viditi 
       sve tuge, svu boles, i još si živa ti. 
 HEKUBA 
 Vaj, tko će bit ovoj ki brani, jaoh, sada 
       ni zemlja ki pokoj pritužni da ne da? 
    Ki s' godi, mene sad bolesnu ne vrijeđaj, 
       razgovor neće jad moj gorki ni moj vaj. 
 TALTIBIJO 
 Taltibijo ja sam, sluga [126]  vojske ove, 
       od strane poslan sam Agamenonove. 
 HEKUBA 
 O, dragi, o, mili Taltibijo žuđeni, 
       došao jesi li navijestiti meni 
    da na grob Akilu i mû krv proliju, 
       i da mu nemilu tuj žeđu upiju? 
    Ako si prišao s žuđenim glasom tim, 
       na brijeme s' došao, ja ino ne želim. 
    Pođimo, pođimo najbrže, starče moj, 
       i veće ne cknimo, - mom plaču lik je toj. 
 TALTIBIJO 
 Došao sam, starice, da budem tebe zvat 
       da kćerce djevice dođeš tijelo ukopat. 
    Kraljevi, brata dva, sinovi Atrida [127] , 
       i grčka vojska sva k tebi me šlju sada. 
 HEKUBA 
 Da li, jaoh, nis' došao da s kćercom i ja umrem, 
       da svršim život zao i da suze već ne trem? 
    Da li mi živiti nesrićni sila jes? 
       Da li, jaoh, umriti ne da mi huda čes? 
    Da li, jaoh, glasa nî ki bi me utješil, 
       neg koji, jaoh meni, veći mi dava cvil? 
    Umrije mi, kćerce, ti, mâ hvalo jedina, 
       ku ktješe izdriti iz krila majčina! 
    Ja svasma sirota već ostah pritužna 
       na svrsi života robinja i sužna. 
    Ma kako ubiste nesrićnu djevicu? 
       Ali ju stratiste kakono krvnicu, 
    ali bi život svoj [128]  uzet toj djevici 
       kako se tolikoj dostoji kraljici? 
    Starče moj, kaž' meni, dobro da radosti 
       znam ere čuti nî neg gorke žalosti! 
 TALTIBIJO 
 O, ženo, išteš ti da ja plač ponavljam, 
       a na tve gorkosti da gorkos pristavljam, 
    da srce sad moje od dviju plač smuti, - 
       smrt kćerce od tvoje, tvoj uzdah priljuti. 
    S tolicim suzama bi tva kći žaljena, 
       u srcu er sama budi plač spomena; 
    ma ako žudiš tač žalosnu čut nje smrt, 
       pripravi novi plač, - suze i ja budem trt. 
    Biješe se skupila od Grkâ vojska sva 
       na grob silna Akila, kad priđe kćerca tva, 
    ku Piro uhvati za ruku, i ončas 
       uzvede na grob tî, a rusag gleda vas. 
    I kad s njom gori bi, er bîše ublidila, 
       promisli da ne bi tuj niz grob skočila, 
    ter so objedvije strane djevici gizdavi 
       mladiće izbrane na stražu postavi. 
    Čašu on držaše, kamenjem pridrazim 
       i zlatom ka sjaše, u ruci, i prid svim 
    Akilu silnomu mrtvu grob okropi, 
       svomu ocu dragomu zdravicu tuj napi; 
    pak nače: "Posluh svim od vojske ličnik [129]  da'!" 
       Iz glasa ja ličim [130] , srjed svih ja stav tada, 
    navijestih vojsci svoj mučanje, mir, posluh. 
       Tuj ončas na glas moj umukni svaki duh; 
    a Piro pušta glas i poče govorit, 
       na glavi a svim vlas poče se strašno vit: 
    "Oče moj, svitla čâs ki s' Grkâ bil na svit, 
       koga će môć i vlas vik živit, vik slovit, 
       er cvit tve mladosti družio 'e s vridnosti! 
    Pelea slavnoga, sinu oca istini, 
       primi od sina tvoga ovi dar jedini, 
       koji si žudio, koga si željan bio. 
    Nemoj se kratiti iz vičnih tih strana 
       ovdi k nam sad priti, naša slavo izbrana, 
       da piješ zdravice od krvi djevice, [131] 
    koju si ljubio, koju si njekada 
       svim srcem žudio, krvi ke i sada 
       ja i puk spravljamo da tvoj duh čîtâmo [132] . 
    Pomoćnik žuđeni molimo da si nam, 
       ostalo er nam nî ufanje neg ti sam, 
       da ćemo kada moć na drage stane doć. 
    Tih vitar da' nam sad, Neptunov pokoli 
       satrsmo Troju grad protiv nam oholi, [133] 
       da drage vidimo ke vidit žudimo". 
    Tako on, a puk vas skrušeno sta molit 
       umiljen Pira glas da bude čuven bit. 
    I ončas mač ize svoj iz zlatne nožnice, 
       a kinu ruke utoj da drže djevice, 
    od šta Poliksena staviv se [134]  oni čas, 
       da je od svih čuvena [135]  ovaki pušta glas: 
    "O, Grci, ki naš grad satrste svasma prem, 
       znajte er ja voljno sad i rado na smrt grem, 
       i od vas jedan sam za milos dar pitam: 
    da ruke nikoje ticat me ne budu 
       i dalek da stoje koji me sad bljudu; 
       dobru je lašnje umrit negoli zlu živit. 
    Sama ću pod mač ja mê grlo postavit, 
       čistoća da moja shranjena bude bit, 
       ka meni sama jes ostala za ures. 
    I meni kratak čas prid smrti hip ovi 
       dopus'te, molim vas, slobodu sada vi 
       da umrem djevica kako sve kraljica; 
    da sramna na on svit među ine kraljice 
       ne bude duša prit od ove djevice, 
       sužanstvo er tamno i tamo je sramno". 
    Tuj vas puk "Budi joj" iz glasa veljaše, 
       djevici svak lipoj ugodit željaše, 
    i sam se kralj javi i sam kralj odsudi 
       djevici gizdavi da bude što žudi. 
    Oko nje ki stahu mladiće izbrane, 
       i ki ju čuvahu, poslaše sve s strane. 
    Kad ona vidi toj, zgar s prsi oni čas 
       do pupka koret svoj rukama razdri vas; 
    ukaza tuj mile nje [136]  prsi djevica 
       kakono snig bile i kako ružica. 
    I sama kleknu, pak k Piru rič obrnu, 
       u srcu a tuj svak žalosno protrnu; 
    reče mu: "Mlače, ti u prsi ako me 
       išteš sad raniti, evo ti prsi mê; 
    ako li hoć' glavu usjeć mi, evo t' vrat, 
       na volju sada tvu evo ti budem stat". 
    Na riječi medene Piro se vas smuti, 
       žalosti skrovene u srcu oćuti; 
    hoće li, neće li, sta smućen misliti 
       djevici vrat bili bude li raniti; 
    misleći i takoj napokon desnicu 
       podviže, i tuj njoj odsiječe glavicu. 
    Velja se krv proli, a pade nje tilo 
       na zemlju, gdi doli vidjet ga bi milo 
    gdi pokrit nastoji sramežljive strane, 
       kako čâs dostoji djevice izbrane. 
    Smrtni mač i kad toj djevici gizdavi 
       prikrati život svoj [137] , ončas se svak spravi 
    tko grane zelene poda nju stavljati, 
       tko zublje ognjene za oganj spravljati. 
    Mirisi tolici odsvud se nošahu, 
       svi se toj mladici služiti siljahu; 
    tuj nitkor oda svih zaludu ne staše, 
       od skupa tolicih svak se njom brinjaše. 
    Moreš se pohvalit porodom izvrsnim 
       i majka djece rit vridnija među svim; 
    ma, ženo, mogu ja dobro ti sad riti 
       da si od svih tužnija ke živu na sviti. 
 KOR 
 Nesreća gorko t' nas odasvud ucvilja, 
       gorko t' nas čas po čas svih tuga nadilja! 
    Njeki gnjiv usioni Prijama i dom svoj [138] 
       prem svasma progoni, - zgar zvizde hoće toj. 
 TALTIBIJO 
 Mramora tvrđi jes, i čovjek nije ti 
       ki tvoju hudu čes neće sad žaliti. 
 KOR 
 Zločes je, tužan je, tužan će i vik bit 
       tko stavlja ufanje u ovi svit varovit, 
    koji te priblazi blaženstvom bjegućim, 
       a pak te porazi nevoljam vječnim svim. 
    Noć hvali svitli dan, dobra smrt život naš; 
       čovječe, u ovi stan ufati ne imaš. 
 HEKUBA 
 Tolike žalosti mene su obujmil', 
       mâ kćerce, er dosti nî sam plač, nî sam cvil 
    za moć se istužit i za moć, kćerce mâ, 
       tolika zla združit s dostojnim suzama. 
    Kad počnem plakati na hudu moju čes, 
       ončas me uhvati druga tuga i boles; 
    i na tî gorki vaj druge, jaoh, žalosti 
       pridođu u hip taj i druge gorkosti, 
    koje mi, kćerce mâ, odahnut ne daju, - 
       jaoh, svakčas tugama tužice pristaju! 
    I da se ne bolim tvom smrti sada ja, 
       ni mogu i ne umim, kćerce draga moja; 
    također u plač sva da ne idem krozi te, 
       kripos me uči tva i hvale tvoje te. 
    Zla zemlja čudo nî kad dobar rod rodi 
       zgar sunce ku blazni a daž joj ugodi, 
    ni dobra kad dobar ne bude plod dati 
       potrebu svoju zgar ka ne more imati. 
    Ma čovjek koga da narav zla na sviti 
       ne more nikada negoli zao biti; 
    tko jednom dobar jes vazda će dobar bit, 
       ne more prika čes dobru ćud prominit; 
    ali će, pođ'mo rit, od dobrih života 
       svitla krv uzrok bit i otâc dobrota, 
    dobrote ali tîh uzrok je jedini 
       meštara nauk svih i njih put istini. 
    Djeteta uzdvignut zakoni svetima 
       njeki je općen put i dobrim i zlima. 
    Tko bude zakon znat, i dobar će umjet bit 
       i umjet će razaznat dobro od zla na saj svit. 
    Ma kudije tužna je, kamo li puta van 
       zađe sad svis moja razložeć sve zaman? 
    Ljuveni starče moj [139] , pođi mi naprid ti, 
       i grčkoj vojsci toj i kralju navisti 
    da tegnut ne bude u mû kćer tkogodi, - 
       u mnoštvu svud hude ćudi se nahodi, 
    a skupi od ljudi, vladaoca gdi im nî, 
       silom srću svudi, i dobar tuj bijesni; 
    u trjeskah i tih zlih tko gore učini 
       bolji je oda svih, razbora er tuj nî. 
    Ti, stara služice, malo se sad potrud', [140] 
       morske mi vodice dones' pun jedan sud. - 
    Tve čisto tilo toj najprvo suzama 
       u vodi pak morskoj da umijem, kćerce mâ, 
    koja neudana udana [141]  majci umri, 
       svoje djevstvo vjenčana udadbom a ne skri. 
    Pokonji, kćerce, dar tva majka da ti da; 
       ma odkud? Ku li stvar da nađem ja sada? 
    Je li gdi kagodi od druga mojih sih 
       ukrila štogodi od dobar tolicih, [142] 
    da kćerci djevici uresim tilo toj, 
       kako se kraljici dostoj tolikoj? 
    Da li u svih nijedna stvar velika ni mala 
       tolicih od dobar nî, vajmeh, ostala? 
    Kad ino, kćerce mâ, ne more t' majka dat, 
       groznima suzama tebe će darovat. 
    Gdi su, jaoh, bogactva i dobra tolika 
       našega kraljevstva, gdi li je moć velika? 
    Prijame, ki toli sinovi izvrsnim 
       dostojno se oholi i diči, i ima [143]  čim, 
    i ja s tobom starica, tva žena i drúga, 
       njekada kraljica, nesrjećna sad sluga, 
    gdi je naša oholas, veličanstvo i slava? 
       da li se u mal čas u ničto stvori sva? 
    Koli smo, jaoh, pali od dobar tolicih, 
       nesrićni ostali vrhu svih nesrećnih! 
    Kako, jaoh, nî vire u svitu, kako prem 
       sve vrime satire i ufat nî u čem! 
    Svak se u me ogledaj tko slatko veselje 
       uživa na svit saj ne znav što je dreselje; 
    er dobra od svita, gospoctvo, slava i čâs 
       stvar su bremenita [144]  i od riči nadmen glas. 
    Čestit se svak riti i blažen može zvat 
       bez tuge na sviti ki bude dni trajat! 
 TALTIBIJO 
 Ako bi mogla ti, bolje bi da sada 
       pođemo, er ckniti, starice, nî kada. 
 HEKUBA 
 Jaoh, nesrećna! A ja da grem, 
       pokli je trijeba da idemo; 
       ma nî snage, - starče, ja mrem! 
       Jaoh, ni tamo, jaoh, ni sjemo 
       s mjesta mi se nije moć krenut. 
 TALTIBIJO 
 Pomoz'te ju, o, vi žene, 
       držite ju da ne pade. 
 HEKUBA 
    Eto vidiš, starče, mene, 
       ja ne mogu doći sade: 
       ti rec' kralju što sam rekla. 
 KOR 
 Nebo zgara nam spravljaše 
       sve nevolje i žalosti, 
       hitri Pariš kad iđaše, 
       slidiv volje od mladosti, 
       da visoko jelje [145]  siče; 
    da korablju brzu zgradi, 
       da s korabljom brodi more, 
       da Heleni lipi i mladi 
       dođe na tej svitle dvore 
       i Helenu da ugrabi; 
    ka zanosi svima oči 
       rajskim cvitom od liposti, 
       a sunačce od istoči 
       ne obsiva svom svitlosti 
       lipšu, dražu ni slavniju. 
    Jaoh, odovle sve dođoše 
       gorke tuge ke nas tire, 
       radosti nas sve ođoše, 
       suzam našim da nî mire, 
       da se u nas svak ogleda. 
    Ufanja nam nî ostalo, 
       da se naša rados vrati, 
       jaoh, ni vele, jaoh, ni malo 
       da se boles naša skrati 
       i da ikad odahnemo. 
    Ovo je oganj ki se zgodi [146] 
       vidjet u san majci tužnoj; 
       ovo je rasap ki se rodi 
       svoj visokoj Troji slavnoj 
       i kraljevstvu od istoka. 
    A još poče i onada 
       naših tuga uzrok hudi, 
       božicami trema [147]  kada, 
       bivši pastir [148] , pravdu odsudi 
       pravdu s koje poginusmo, 
    od liposti davši svu čâs 
       bludnoj majci od ljubavi [149] , 
       a u rat, u krv i u smrt svih nas 
       i kraljevstvo svoje stavi, 
       postavi nas u plač vječni. 
    Još se neće svi veselit 
       od protivnih naših hudih, 
       tkogodi se će i dreselit 
       tamo u grčkih stranah u tih, 
       gdi Heurota [150]  rika teče. 
    Još će, to znam, ka mladica, 
       smrt kunući priku, hudu, 
       za drazima derat lica, 
       još nevjeste mnoge budu 
       cića svojih proplakati; 
    majke mnoge i starice 
       za sinovi pridrazima 
       bit će prsi, grdit lica. 
       Lakša je tuga svim tužnima 
       kad imaju druga u tuzi. 
 INTRAMEDIJA [151]  VILE 
 O, Ekuba, gorske vile 
       slatkim pjesni utješiti 
       žele tvoje grozne cvile; 
       eto k tebi ktismo priti, 
       tebe tužnu razgovorit, 
    jeda dijelak tvojijeh tuga 
       naše pjesni budu odlišit, 
       pjesni, kojijem mi sred luga 
       od mladosti u ovi naš cvit 
       razgovor smo tužnim svijema. 
    Kako pjesni omekšaju 
       tvrda srca proć ljubavi, 
       tako tuge odlagaju; 
       o, Ekuba, tim pripravi 
       mjesto u srcu slatkijem pjesni. 
    Njekad gore uživahu 
       tvoje gizde i ljeposti 
       a vile te pripijevahu; 
       sad su tebe zle gorkosti 
       sasma u srcu potlačile. 
    Pjesni slatke dubja vodit 
       za sobome jur mogoše, 
       sunce ustavit, kami hodit, - 
       jeda u pjesnijeh biti može 
       ki lik tužnu srcu tvomu? 
    Kraljicom te njekad znamo 
       u svem dobru sega svita, 
       sad u tugah svijeh gledamo; 
       svud li huda čes dohita 
       ne štedi li svijetlijeh krunu? 
    O, Ekuba, pokli takoj 
       naše pjesni utješiti 
       ne mogoše grozni plač tvoj 
       ni od srca odložiti 
       gorke tuge ke te more, 
    a mi ćemo suze ronit 
       zajedno s tobom, a cvijetjice 
       Polišeni ovoj donit, 
       tijelo mrtve tej djevice 
       cvijetjem posut, suze plakat! 
 
 
 ČETVRTI ČIN 
 Prvi prizor 
 SLUGA, KOR, zatim HEKUBA 
 SLUGA 
 Hekuba starica, jaoh, žene, gdi će bit, 
       od tuga kraljica ka se sad može rit, 
    bolesti nemile sve, kojim lika nî, 
       koju su obujmile pokonje svoje dni? 
    Ona se jedina zvat može u tuzi, 
       tužnija nî ina pod suncem ka suzi. 
 KOR 
 Taj jezik prihudi kada će zamuknut 
       koji nas odsvudi zle tuge čini čut? 
    Kad se će ustavit s tim hudim glasima, 
       kad li će svrha bit nevoljam našima? 
 SLUGA 
 Hekubi, jaoh, tužni tužan glas imam dat, 
       a u zlu moći nî dobru kob nazivat. 
 KOR 
 Ah, takoj nije doć, gdi boles zla prosi 
       razgovor i pomoć, da zao se glas nosi. 
 SLUGA 
 Koli si tužnija, gospođe, sada ti 
       neg rîči mogu ja mojome izriti! 
    Tebi je život tvoj već uzet, mrtva s' ti! 
       Što živeš sada, toj zli su dni od smrti: 
    pade ti ufanje kralja gospodina, 
       a ne osta t' uzdanje ni od grada ni od sina. 
 HEKUBA 
 Nî tuga na saj svit ka nova jes meni, 
       ni boles može izrit u meni koja nî! 
    Ma kudije tijelo toj kćerce Poliksene 
       sad nosiš, jaoh, takoj bez časti, bez cjene? 
    Nijesu li njoj bili oholi Grci ti 
       častan grob spravili? Što će toj sad riti? 
    Jeda ju ukopat ne misle? Ali njoj 
       po smrti ištu dat još koji nepokoj? 
 SLUGA 
 Još ne zna ni more nesrećna poznati 
       zlo svoje najgore kô ju će skončati: 
    mni, nosim tijelo njoj kćerce Poliksene, 
       od muke obraz svoj ter svraća od mene. 
 HEKUBA 
 Da tko je? Vajmeh ja! Koga mi s' donila? 
       Jeda je kći moja Kasandra svršila 
    dni svoje, nje tilo ter k majci nosiš sad, 
       nje majka nemilo da oćuti i taj jad?! 
 SLUGA 
 Mijentuješ žive ti, a mrtva ovoga, 
       ne mariš plakati od srca ki je tvoga. 
    Oto ga ću odkriti. Poznaš li tko je ovoj, 
       nesrićna majko, ti? Polidor je ovo tvoj. 
    Ovo nis' čekala prid smrti! Huda čes 
       oto ti je svu dala oćutit zlu boles. 
 HEKUBA 
 Sada, vajmeh, vajmeh, sada, 
       plačne oči, proliva'te 
       rike od suza, ako ikada 
       uvike se ne utješa'te! 
    Boles ova, ka od svita 
       sve bolesti zle dobiva, 
       vječne suze, vajmeh, pita, 
       vječni majka da plač liva. 
    Ova gorkos sve gorkosti 
       dobi moje; ova žalos, 
       skupiv ujedno sve žalosti, 
       ubi svasma mene u staros. 
    A odolit gorkoj sili 
       tužnoj majci nije moći; 
       zadovoljno da, jaoh, cvili 
       nije snage, nije moći. 
    Polidoro, sinko mili, 
       majci ufanje ki sam biješe, 
       gdi je ruža, gdi je džilj bili 
       drago lice kim caftiješe? 
    Koja ruka bez milosti 
       na te prava srdžbu obrati? 
       Tko u cvitak tve mladosti 
       dni bez griha tvoje skrati? 
    Moje djetece milo, drago, 
       da li mrtva tebe gledam 
       ki razgovor i sve blago 
       ostao biješe majci ti sam? 
    U što majka već ufanje 
       da bez tebe, sinko, stavi? 
       Ti sam biješe uzdržanje 
       kući paloj i stup pravi. 
    Eto svrhu [152]  tužna vidih 
       od Prijama kući slavnoj! 
       Što nesrićna prije ne umrih 
       neg dočekah zlo tolikoj? 
    Da li, sinko, hotje umriti 
       prije majke drage tvoje? 
       Tko će majci oči pokriti 
       dan pokonji smrti svoje? 
    Proklet zli nož i desnica 
       ka ti rani bez milosti 
       drage prsi, bila lica, 
       ka cvit satri od liposti. 
    Ako mariš, višnja moći, 
       gdi na zemlju pogledati, 
       ne daj zlobi takoj proći, 
       čini krvnik da grih plati; 
    čini plačne ove oči 
       da osvetu vide, čini 
       plata od griha da svidoči 
       er je pravde bič istini. 
 SLUGA 
 Tužna ti si, majko, i ti, 
       pokli ti je u tvu staros 
       tač nemilo pogledati 
       od tve krvi svaku žalos. 
 HEKUBA 
 Sila hoće mê nesreće, 
       sve što živem unapredak, 
       da me tire gore smeće, 
       da mi je gorči svaki danak. 
 KOR 
 Je li tuga ka na sviti 
       koja na nas nî udrila? 
       I more li žalos biti 
       ka nas nije obujmila? 
 HEKUBA 
 Jaoh, moj sinko dragi, mili, 
       sinko začet u čas hudi! 
       Tko mi tebe smrtno ucvili? 
       Lip cvit toli što oprudi? 
    Gdje li, kako, kom li smrti 
       puna zlobe taj desnica 
       tvoju mlados hotje strti, 
       hotje ogrdit tvoja lica? 
 SLUGA 
 Ja ne znam ništore! Mrtva ga tuj nađoh, 
       nesrećna na more i tužna kad pođoh. 
 HEKUBA 
 Ali ga val morski tuj biješe vrgao, 
       ali zao čovjek ki tuj biješe smrt mu dao? 
 SLUGA 
 Morski ga biješe val, poznat se mogaše, 
       na suh kraj izvrgal, gdi mrtav ležaše. 
 HEKUBA 
 Sada, jaoh, jaoh, sada ja moje zlo poznah 
       vajmeh, još onada kad tužna zao san šnjah! 
    Nî mene prikazan taj noćna varala, 
       zlo moje i u san tužna sam gledala! 
    Što po snu ja sumnjih, što cvilih neznano, 
       sve jávi [153] , jaoh, vidih, sve mi bi izdano! 
    Eto sad očima moj rasap pokonji 
       pogledam mojima, komu, jaoh, lika nî! 
 KOR 
 Taj krvnik nemili tko ti se viđaše 
       ki u san vrat bili djetetu koljaše? 
 HEKUBA 
 Polines, Polines nevjernik me milo 
       hranjenje, vajmeh, jes pogubil nemilo. 
 KOR 
 Nî drugi - on će bit! A sve toj za drago 
       njegovo osvojit imanje i blago. 
 HEKUBA 
 Jaoh, nî moć izriti krvnika zlobu ovu, 
       nije moć podniti krv ovu njegovu, 
       kom zalac neharni vjeru i čâs ockvrni! 
    Tej zviri nemile, s kim su sve vrlosti [154] , 
       ne bi, jaoh, tač bile toli bez milosti 
       djetetu, kako ovi krvnik pun otrovi. 
    Je li gdje tko vjeran, da vjeru obrani 
       prid ovim ki svoj stan za ljucku krv hrani, 
       prijatelje gdi prima, da im život uzima? 
    Kako ti srce da zaklati dijete toj, 
       koga ti, jaoh, prida u ruke ćaćko svoj [155] , 
       uzdav se u tebe kako sam u sebe? 
    Proklet nož nemili ki t' prsi otvori, 
       moj sinko, i krvnik zli koji te umori, 
       kad ktiješe život tvoj bit shrana kući svoj. 
 KOR 
 Ti si sad oda svih tužnija na sviti; 
       ti, ti se od tužnih zrcalo mož' riti. 
    Ma ovo gre simo Agamenon, slavni 
       kralj; zasad mučimo; - što ide nî mani. 
 Drugi prizor 
 AGAMENON i prijašnji 
 AGAMENON 
 Što ne ideš ukopat, Hekuba, kćer tvoju? 
       Ja ne dam ni ću dat na nju ruku svoju 
    staviti nikomu, ni se je stavila, 
       kako s' po vernomu Taltibiju molila. 
    Navlaš sam doći ktio da ne ckniš već š njome, 
       veće posle ostavio brinuć se tobome. 
    Koliko za nje čâs, tim budi pokojna, 
       imala je razlog vas, kako je dostojna 
    i kako ktje nje čes i mjesto i vrime, 
       er veće časti jes podobna prid svime. - 
    Oh, što će bit ovoj? U naših šatorih 
       tko ubijen leži toj Trojanâ od vaših? 
    Kaže ga haljina [156]  da nî Grk; toli mlad 
       tko je od vaših sina ovdi ubijen takoj sad? 
 HEKUBA 
 (Sama ću u sebi sobome govorit, 
       er sama pod nebi tužna se mogu rit; 
    budeš li sada ti, er nî lika inoga, 
       Hekuba, kleknuti prid kralja ovoga 
    i prid njim pitati od pravde silni mač, 
       prid njime iskati ku pomoć u moj plač? 
    Ali [157]  ću mučeći zlu boles mû tajat, 
       potajno cvileći na višnjoj pravdi stat?) 
 AGAMENON 
 Plačući kud tamo odnosiš obraz tvoj? 
       Pogledaj ovamo! Što mučiš? Što je toj? 
 HEKUBA 
 (Od mene morebit, kako od protivnice, 
       što će, jaoh, smrt mâ bit, svrnut će svo'e lice.) 
 AGAMENON 
 Nijesam ja prorok da tuđe misli znam: 
       ne znavši zla uzrok, ku pomoć da ti dam? 
 HEKUBA 
 (Ma što [158]  nî ufati sve dobro od toga 
       koji je svim mati, ki prima svakoga?) 
 AGAMENON 
 Ako neć' da znam ja tvoj skrovni nepokoj, 
       budi volja tvoja, ni marim ja znat toj. 
 HEKUBA 
 (Bez vridne pomoći od kralja tolika 
       vrha, jaoh, nije doći toj zlobi krvnika; 
    bez njega osveta nikada na sviti 
       od krvi djeteta neće se viditi. 
    Ma što cknim, ter sad ja ne budem k njemu prit? 
       Još prid njim rič moja primljena bude bit. 
    Nije se pripasti od dobra kralja, nî: 
       prida nj ću ja pasti, njemu odkrit plač grozni; 
    njemu ću svu izrit nevolju mû gorku, 
       još da znam ne izdvorit prid njime milos ku.) - 
    Kralju Agamenone, ako plačne i tužne 
       kraljevi ne odgone, čuj ove plač sužne. 
    Za mila koljena ka grlim sada ja 
       sluga umiljena i robinja tvoja, 
    za krunu pomili, kome [159]  sjaš, ako ikad, 
       milosti nadili tužnu ovu jednom sad; 
    za ruku ka hrani od Grkâ svitlu čâs 
       malu stvar ne brani tužni ovoj tvoja vlas. 
 AGAMENON 
 Koja će stvar toj bit ku pitaš takoj ti? 
       Ako išteš sad izit iz robstva, budi ti! 
 HEKUBA 
 Ne marim dovika u robstvu stojati, 
       osvetu krvnika da mi je gledati. 
 AGAMENON 
 Ku drugu pomoć ja sad išteš da ti dam? 
 HEKUBA 
    Misao nî moja slobodu da pitam. 
    Vidiš li tijelo ovoj koje plâčem suzama? 
 AGAMENON 
    Vidim, ma tko je toj, još ne znam, - znaš sama. 
 HEKUBA 
 Zače ga i rodi utroba tužna ova. 
 AGAMENON 
    Ovo je kigodi od tvojih sinova? 
 HEKUBA 
 Nije nijedan od onih ki su u Troji pali. 
 AGAMENON 
    Još koga vrhu tih djeteta ste imali? 
 HEKUBA 
 Za nesrjeću ovoga nad kime plačem sad. 
 AGAMENON 
    Gdi shrani ti toga, kad ti u ognju bîše grad? 
 HEKUBA 
 Prijatelju ćaćko svoj posla ga na shranu. 
 AGAMENON 
    Jednoga gdi takoj dâ od svih na stranu? 
 HEKUBA 
 Dâ ga ovdi gdi sada mrtva ga gledamo. 
 AGAMENON 
    Gdi Polines vlada u ove strane ovamo? 
 HEKUBA 
 Za zlato sačuvat, zlato ga izgubi. 
 AGAMENON 
    Možeš li istom znat tko dijete toj ubi? 
 HEKUBA 
 A tko će ini bit neg komu bi pridan? 
 AGAMENON 
    Cić zlata ockvrnit ktje zločes viru i stan? 
 HEKUBA 
 Nî za ino, kad vidi svrhu, jaoh, od Troje. 
 AGAMENON 
    Tko nađe, kad li i gdi mrtvo dijete tvoje? 
 HEKUBA 
 Ova [160]  ga je sred žala kraj mora sad našla. 
 AGAMENON 
    Jeda ga je iskala? Što je ona tuda išla? 
 HEKUBA 
 Za Poliksenu umit, biješe išla po more. 
 AGAMENON 
    Polines, on će bit, drugi bit ne more. 
 HEKUBA 
 Ubiv ga bačiti u more hotje njim. 
 AGAMENON 
    Za zlobu sakriti odkrio se zloban svim. 
    Tebe ti svakoje obujmit žalosti 
       hotješe u tvoje teške dni starosti. 
 HEKUBA 
 Nî tuga ka [161] , jaoh, nî na mene udrila; 
       svrha je već meni, sve sam zlo vidila! 
 AGAMENON 
 U tugah ka je taj ka žive tolicih? 
 HEKUBA 
    Nisam ja, ma je vaj i tugâ skup od svih 
    ki žive u meni: a ja sam umrla 
       i vas plač pakljeni sa mnom sam podrla. 
    Eto sam toga rad, da čuješ razlog moj, 
       prida te pala sad, i prid sud sveti tvoj 
    puštaću tužbe mê, samo uši tve mi da'; 
       ni za nj stoj ni za me, s razlogom stoj pravda! 
    Ako imam patiti s razlogom tolik vaj, 
       već neću rič riti, vas razlog njemu daj; 
    ako li sî moj plač, svitli kralju izbrani, 
       dostoji pravde mač, pravde mač ne brani. 
    Od pravde prisveti pomoćnik sad budi, 
       pravedna osveti, krvnika osudi; 
    osudi ki tvori toliku zlobu; osud' 
       ki biča od zgori ni ljucki scijeni sud, 
    koji dom ockvrni prijateljski nevirom, 
       svetu har ocrni pravednom krvi tom; 
    od grada, od stana komu bi našega 
       podobna čâs dana i ljubav vrh svega, 
    u scjeni od prvih prijatelj nam bîše, 
       uz kralja više svih prid pukom sidiše. 
    Eto viđ čim plati napokon dobro toj: 
       sinka mi zaklati ktje krvnik ovakoj; 
    ni grobom ne mari darovat njega tim, 
       neg, zalac bez hari, u more bači njim, 
    gdi bi se najgore vrle, jaoh, smutile 
       tej zviri od gore i žalos ćutile. 
    Žene smo pritužne pod vlasti od druzih, 
       nejake i sužne nevoljâ pune svih; 
    ma je bog vrhu nas mogući i sioni, 
       ki vlada svaku vlas svetima zakoni, 
    zakoni uzdrži nebesa velika, 
       na uzdi tim drži doli ovdi čovika: 
    U ruke vam na svit pravda je, zakon dan, 
       bez vas se sahranit ne more pravedan; 
    činite, kim doli dano je vladati, 
       da se prav ne boli i da prav ne pati. 
    Er ako zloba uz vas vladaoce moć steče, 
       slatki mir, pokoj vas od ljudi uteče; 
    već drago na saj svit veselje i rados 
       meu ljudmi neće bit, ma dreselje i žalos. 
    Pravednu sahrana gdi da se bude nać 
       kad pravde izbrana sila se bude zać? 
    Sad, kralju svitli moj, milosrđe ako ikad, 
       ako je grubo ovoj, od mene imaj sad! 
    Pisalac kako taj razložnim okom tim, 
       dalek stav, zamiraj kolika zla patim: 
    kraljica njekada, od gospoj gospoja, 
       nesrećna, jaoh, sada sužna i raba tvoja! 
    Od sinov tolicih koje sam imala 
       sirota eto od svih tužna sam ostala; 
    u staros prognana, kad ufah pokoj tih, 
       od svoga, jaoh, stana [162] , u tugah ležim svih. - 
    Jaoh bježi, tužna ja, za otit krade se, 
       mê riči vitar tja prid ovim odnese; 
    prid ovim ništore, u koga sve ufah, 
       moj razlog ne more, ne more moj uzdah. 
    Čemu tač, vajmeh ja, pamet je kršiti, 
       za umjet svakoja [163]  pod suncem na sviti, 
    najljepši a ne umjet zgara dar jedini 
       riči dat razumjet svoj razlog istini? 
    Čemu je toj znati što nî moć ukazat, 
       u srcu imati a ne moć nadvor dat? 
    Imao bi svak pamet najveće stavljati 
       za naučit svih umjet razlogom vezati; 
    razložna rič lipa svića je pameti, 
       a pamet je taj slipa koj razlog ne svijeti. [164] 
    Da li će, jaoh, vesel zli krvnik it takoj, 
       a tužan i dresel pravedan ovakoj? 
    On sinke uživat, - sirota ja sasvim 
       ne pristav prolivat suzice za mojim? 
    Od svoga on grada viditi svu rados, 
       a od moga, jaoh, sada ja vidim svu žalos? 
    Uživat on svoj stan s radosti, - jaoh, ja dim 
       od moga sa svih stran pritužna još vidim? 
    Za sužnu mene sad kraljicu odvode, 
       a krvnik hodi rad od moje nezgode? 
    Kad dobri razlog moj, o, grčka svitlosti, 
       prid tobom ovakoj ne ima kriposti, 
    stranputa hoću it a s sramom ja sada 
       i ljubav tej molit ka srce tve vlada. 
    Kasandra kći moja, prilipa ke mlados 
       noćnoga pokoja bludna je tva rados, 
    traje sad sve noći u krilu vlasti tve, 
       ljuvenom tom moći uza te može sve; 
    nje ljubav isprosi meni sad ku milos, 
       nje ljubav ku nosi u srcu tva svitlos. 
    Ako odar ljuveni i noćni celovi 
       što mogu medeni, tužni se ozovi! 
    Pomoz' mi, što ljubav dariva slatka taj, 
       ljubežljiv, kralju, i prav ukaž' se na moj vaj! 
    Bratac je nje ovoj, nad kime trem suze, 
       a, kralju, tebi svoj [165] , - nevira zla ga uze! 
    Kasandra srcem svim njega je ljubila, 
       od mala vrh svih njim vazda se hvalila. 
    Ne propus' krvnika, Kasandra prosi toj, 
       čin' zloba tolika da plati vas grijeh svoj. 
    Malo je sam jezik i sam glas i vika 
       na toli plač velik, jaoh, na zla tolika; 
    čemu ruke i noge, prsti i moj svaki vlas 
       ne stvore se u mnoge jezike i u glas? 
    I sve što je u meni da pušta glas tužan 
       prid tvojim koljeni, da moli noć i dan, 
    u srcu da milos u tvomu probudi, 
       krvnika nemilos da zloga osudi. 
    Smiluj se, o kruno svih Grka, pomiluj, 
       ukaži napuno od kralja svitlos tuj, 
    od tužnih ne brani desnicu, s kom je môć, 
       dosada ku hrani od pravde za pomoć. [166] 
    Ovoj se umoli ka toli skrušena 
       obhitiv sad moli tva svitla koljena; 
    ne propus' tolika zloba da prođe tač 
       bez biča velika, - osveti tolik plač! 
    Svak dobar braniti dobre ima i pomoć, 
       zle bičem sliditi od pravde za svu moć. 
 KOR 
 Pod suncem ka je stvar koja se zgoditi 
       neće još ikadar meu ljudmi na sviti? 
    I ki će zakon bit nevolja tvrda taj 
       i vrime ki pobit ne bude na svit saj? 
    U svetoj ki njekad prijazni živješe, 
       neprijatelji eto sad krvni se vidješe; 
    a ki se okom zlim gledaše tolikoj, 
       eto je među tim prisveti mir i goj. 
 AGAMENON 
 Hekuba, srce mê boli se, pravo dim, 
       i tobom i time tvojim sinkom nesrećnim, 
    i molbe tej tvoje mjesto su imale 
       prida mnom, i moje srce su svezale. 
    I ktil bih zli krvnik, vjeruj mi, i želim 
       da plati grih tolik, ogleda [167]  da je svim, 
    s pomoći višnjih zgor da pravda mjesto ima, 
       da je ki razgovor nevoljam tvojima. 
    Ma vojska ne bih rad, smrt njemu dav, da mni 
       za ljubav da se sad Kasandre toj čini; 
    Polines er našoj vojsci je prijatelj, 
       ubijeni a sin tvoj, kako znaš, neprijatelj; 
    i ako ga ljubiš ti, majka si njegova - 
       toj vojska gledati ne ima naša ova. 
    Ma ovdi mene čuj: ja ti ću prijatelj bit, 
       a ti čin', ako tuj što možeš učinit; 
    ni pomoć ni moj svit neću ti braniti; 
       sve što ti budeš ktit, sve ću i ja toj ktiti, 
    da mi istom ne budu taj ljuctva Grkâ gdi 
       u tolikom sudu zabavit [168]  štogodi. 
 HEKUBA 
 Jaoh, kako nitkore pod suncem na sviti 
       zvati se ne more slobodan ni riti! 
    Tko ljuctvu, tko zlatu, tko sreći od svita 
       robuje za platu; a vjetar obhita 
    "zakonom" tko pravi "svezan je život moj", 
       ter svojom naravi ne vodi život svoj. 
    Pokoli toj ljuctvo od Grkâ tvojih tih 
       drži tve gospoctvo u sumnjah tolicih, 
    od tebe drugo ja već neću sad iskat 
       neg svitlos da tvoja mu misao bude znat: 
    ja mislim učinit da zloga krvnika 
       ne bude takoj it ta zloba velika, 
    da plati grijeh svoj, er sunce zgar gledat 
       ne ima zlo tolikoj ni zemlja uzdržat. 
    Ako bi tužbu ku zločinca od toga 
       ti začuo i trjesku, uzdrži svakoga 
    ki urvom budu doć i iskat ki budu 
       s oružjem dat pomoć neverniku hudu. 
    Ne kaž' se prijatelj moj, ma pravdi mjesto daj, 
       kad platit grijeh svoj uzbude krvnik taj. 
    I vjeruj, sve će proć s tvom časti, i sad ti 
       vidjećeš što ću moć i što ću umjeti. 
 AGAMENON 
 Što misliš učinit? Ali ćeš oružjem, 
       starice, njega ubit? Ali ćeš jâdom [169]  kijem, 
    ali kom pomoći prijatelja? Gdi su ti 
       koji će sad doći s oružjem služit ti? 
 HEKUBA 
 Žena je trojanskih unutra puno sve. 
 AGAMENON 
    Hoćeš rit od grčkih robinja; što će te? 
 HEKUBA 
 S njimi se ću osvetit od zloga krvnika. 
 AGAMENON 
    U ženah gdi će bit srce i moć tolika? 
 HEKUBA 
 Mnoštvo je tvrda stvar, najliše kad umije. 
 AGAMENON 
    U ženi nikadar čovječje [170]  ruke nije. 
 HEKUBA 
 Što veliš? U Edžiptu nijesu li tej sile 
       od ljudi i moć tu njih žene slomile? [171] 
    a u Lemnu ne ktješe sjemena ostavit 
       muškoga, ma ktješe pod sablju sve stavit. 
    Kako će bit ovoj, i ki ću način dat, 
       neka je meni u toj svu misao tu imat. 
    Sad, svitla kruno, ti za milos velju tvu 
       čini sad provesti kroz vojsku ženu ovu. 
    A ti ćeš, o ženo, krvniku momu prit, 
       hinbenu hinbeno od moje strane rit: 
    "Zove te kraljica od Troje nikada". [172] 
       Čin' njegova i djeca da dođu s njim sada; 
    reci mu: "Posao je tvoj sinova i tvojih 
       ne manji nego svoj". Da ne ide, rec', bez njih. 
    Utoj bih, izbrana svitlosti, ktjela ja 
       da bi ukopana bil' s bracem kći moja. 
    Naredi toga rad ukopom kćere mê 
       da pockne malo sad; učini toj za me, 
    da majka obima od suza, jaoh, sada 
       nesrićnim svojima pokonji darak da. 
 AGAMENON 
 Bit ti će što pitaš i kako s' ti ktila; 
       ma da je vitar naš, za toj bi prostila. [173] 
    Pokoli višnji zgar ne hoće nam poslat 
       žuđeni tih vitar, sila nam je ovdi stat 
    čekaje [174]  od mora korabljam dobar put 
       i milost odzgora - sve budi bogu u skut! 
    Razlog je prid svima i koris je od ljudi 
       da dobar dobro ima a da zla zlo sudi. 
 SEMIKOR 
 O, kraljevstvo slavne Troje, 
       ne budu se veće zvati 
       neizmirne sile tvoje, 
       ni će veće straha dati 
       tim ki sabljom svit smetaju. 
    Tebe ti su obujmili 
       grčke vojske gusti oblaci, 
       tvrde mire oborili, 
       lipi ures gdi junaci 
       suncu oružjem odsijevahu. 
    Dim iz tebe crni sada, 
       što bez suza ne gledamo, 
       skriva nebo; s tebe pada 
       po poljijeh sjemo i tamo 
       magla ognjena ka sve prudi. 
    Veće neće moje oči 
       iz prozora na perivoj, 
       na zrak sunca od istoči 
       u prolitje drago u toj, 
       s svojim drazim zelen gledat. 
    Jaoh, nesrićna! Meni već ni 
       s družicami uživati 
       lipe šetnje, drage pjesni, 
       u kih odsvud pripivati 
       čujahomo našu mlados. 
    Tuga onda smrtna mene 
       tužnu obujmi, noćno kada 
       vraćahu se s igre žene, 
       a ja kose ruse mlada 
       pletijeh zlatom povijaje [175] . 
    Počinuo biješe jur svak, 
       moj gospodin mirno spaše 
       blizu mene tihi sanak, 
       od protivnik ne sumnjaše, - 
       štit mu i kopje visi tamo; 
    er ne biješe već viditi 
       oko mira slavne Troje 
       protivnike obhoditi 
       s bojnim kopjem da osvoje 
       krvi i smrti grad toliki. 
    Kada eto treska, vika 
       po gradu se prosu svudi, 
       svih se s strana strašno vîkâ: 
       "Sad je brijeme da se ljudi 
       silni Grci ukažemo; 
    sad je brijeme! Što činimo? 
       U rukah je naših Troja; 
       ako vidjet stan [176]  žudimo 
       i našega svrhu znoja, 
       u oganj, u krv sve da ide!" 
    Ja se od straha u led stvorih, 
       u ognju vidjeh gdi sve gori, 
       plač se čuje strana od svih, 
       noć se mrkla u dan stvori, 
       skočih, ne znav tužna kamo. 
    Prid otar se stanih sveti 
       od Palade, ku stah molit 
       zaman, er, jaoh, Grci kleti 
       hotješe mi druga ubit, 
       shraniv tužnu mene za plač. 
    Ma kada me odvedoše, 
       dalek s mora i kad pozrih 
       grad, jaoh, koji požegoše, 
       sva se u plač tužna stvorih, 
       malo ne umrih od bolesti. 
    Tuj Helenu idoh kleti 
       i pastira slavne Ide 
       ki me izbavi i ktje izeti 
       s moga stana, da ne vide 
       već mê plačne oči Troju, 
    da ne vide već veselja, 
       da se od plača ne ustave. 
       Nju dosegla zla dreselja, 
       stigle ju tuge sve krvave, 
       ne vidjela stana svoga! 
   
        Svrha četvrtoga ata. 
   
 Tužba vrh mrtva Polidora. - VILA govori: 
 Polidora svitla časti 
       od izbrane sve mladosti, 
       ki kao cvitak hoće pasti, 
       segaj svijeta i radosti 
       u nebrijeme ostaviti, 
    kad ljepotom tvoja ctiješe 
       mlados slavna i gizdava, 
       kada rados slatka biješe 
       od svijeh vila od dubrava 
       a veselje mê jedino, - 
    eto, vajmeh, tuj ružicu 
       već ne vidim ni tuj svjetlos 
       ka t' u dragom sjaše licu, 
       već pogledaj slatku milos 
       ne znav mene tko me gleda. 
    Veće smijeha neće vidit 
       moje oči ni mê lice - 
       meni je lijevat, sahnut, blidit - 
       već plač grozni, već suzice; 
       već bez tebe život nî mi! 
    Bijele vile od dubrava 
       ktješe poslat poklisara 
       mene, ka sam tvoja prava 
       ljubi [177] ; ktješe da bez dara 
       pokonjega tač ne pođeš. 
    Od cvitjica ovaj dar ti 
       i pokonji dar od suza; 
       kako u život tako i u smrti 
       od ljubavi jedna uza 
       naša srca bude stezat. 
    Spomena [178]  nam bude biti 
       srcu našem tve ljubavi: 
       dočijem svijetlo sunce svijeti, 
       među vilam u dubravi 
       Polidoro će uvijek slovjet. 
    Celovom će sad pokonjijem 
       tebe vila darovati, 
       sadružena s suzam groznijem 
       sama tebe hoće imati 
       vik u tužnu srcu svomu, 
    Zbogom, zbogom, sad odhodim, 
       Polidoro, a s tobome 
       misli moje sve ohodim, 
       i s suzami i s tugome, 
       jaoh, bez tebe sam' ostajem. 
    Već, nesrećna mâ mladosti, 
       vrzi gizde, vrzi igre, 
       već veselja, već radosti 
       nije ufat tebi, - već ti umri. 
       s Polidorom svaka rados! 
 
 
 PETI ČIN 
 Prvi prizor 
 POLINESTO, HEKUBA, POLINESTOVA djeca 
 POLINESTO 
 O, Prijame dragi moj, Hekuba mila mâ, 
       ne mogu ličce ovoj neg polit suzama 
    kada vas spomenem, najliše, pravo dim, 
       u staros tužnu prem gdi tebe sad vidim; 
    gdi vidim Troju grad, ne mogu neg cvilit, 
       po zemlji gdi je sad, kako gre ovi svit; 
    napokon nemila tve kćerce drage smrt 
       koga nî činila tej grozne suze trt? 
    Kako, jaoh, ništore nî kripko na sviti! 
       Nî da se gdi more ufanje staviti, 
    ni se je ufati u što tač vara nas, 
       ni u dobra stavljati bjeguća našu slas. 
    Taj njekad uživa blaženstva i rados, 
       sad suze proliva, druži ga sad žalos. 
    Čestit se može rit ne koga svit ljubi, 
       ma ki umije ne cvilit kad dobra izgubi. 
    Čemu je taj rados ke tko se izbavi 
       gorku mu svu žalos u srcu ostavi? 
    Zaman je taj plakat i hudu čes zvati, 
       gdi ne može lijeka dat, a vrijeme sve krati. 
    Nemoj mi zazriti er nijesam prije došal 
       za tebe viditi i posle svê ošal [179] ; 
    u zemlji dalek tja, takoj se je zgodilo, 
       ove dni bil sam ja; i čut mi bi milo, 
    kad sluga od strane tvoje mi navijesti 
       da budem na strane k tebi doli sljesti. 
    Na nje rič ne krsmav svê posle ostavih 
       i ončas za ljubav ku t' nosim doći ktih. 
 HEKUBA 
 Polinesto, nemoj za zlo mi imati, 
       ne mogu obraz tvoj očima gledati. 
    Čestitu, blaženu ti me znaš njekada, - 
       koliko sniženu gledaš me, jaoh, sada! 
    Sram me je ikoga pogledat u oči, - 
       promjena od moga obraza svjedoči, - 
    a ženska 'e ćud nika, kad tugu ku pati, 
       ne more človika u oči gledati. 
 POLINESTO 
 Ja u zlo ništore od tebe ne primam, 
       ni činit što more da sumnju ku imam; 
    ma ako u čem ja mogu te poslužit, 
       na službu moć moja sva da ti bude bit. 
 HEKUBA 
 Želim ti ništo odkrit: otajna 'e stvar ka mnim 
       tebi će draga bit sinovom i tvojim. [180] 
    Poslaćeš toga rad gdje tamo sve s strane 
       s oružjem tvoje sad viteze izbrane. 
 POLINESTO 
 Pođ'te vi svi tamo! Ovdi sam domome, 
       mi potrebu imamo [181]  s kraljicom ovome. 
    Uzdam se u tvoju, Hekuba, prijazan 
       kako u glavu moju i kako u moj stan. 
    Kraljevi, brata dva, [182]  u srcu me imaju 
       i grčka vojska sva, što sam ja er znaju. 
    Možeš mi sad riti; ovdi nî nikoga, 
       spravan sam služit ti od bogactva moga 
    nevolji toj tvojoj i tuzi tvojoj toj, 
       kako se dostoji prijazni tolikoj. 
 HEKUBA 
 Pravo mi rec' ovoj, sve drugo ostaviv, 
       sin Polidoro moj jedihni je li živ, 
    iz krila majke ove prijatelju ki tebi 
       a iz ruke ćaćkove nauzdano pridan bi? 
 POLINESTO 
 Živ je i zdrav, mir imaj; budi u toj pokojna. 
 HEKUBA 
    Moj dragi, rič je taj tvojih djela dostojna. 
 POLINESTO 
 Što drugo zatime tva milos znat želi? 
 HEKUBA 
    Spomena prid njime od majke sveđ je li? 
 POLINESTO 
 Sad ktiješe doć k tebi krijući nauzdano. 
 HEKUBA 
    Čuvaš li koje t' bi s njim zlato pridano? 
 POLINESTO 
 Čuva se lijepo toj, hrani se za njega. 
 HEKUBA 
    Shrani ga, i nemoj poželit tuđega. 
 POLINESTO 
 Nikako! I što imam kad bi mi uživat. 
 HEKUBA 
    Znaš što ću riti vam i što od vas hoću iskat? 
 POLINESTO 
 Ja ne znam; recite. 
 HEKUBA 
                            Da sinka moga tim 
       srcem vi ljubite kojim ja vas ljubim. 
 POLINESTO 
 Što 'e drugo toliko što nam si ktjela rit? 
 HEKUBA 
    Zlato vam veliko skrovno hoću odkrit. 
 POLINESTO 
 To li hoć' da tvomu sinu ja navistim? 
 HEKUBA 
    E, toli vernomu prijatelju sve rit smim. 
 POLINESTO 
 Djecu ovu zašto kti zvat ovdi ovakoj? 
 HEKUBA 
    Cić, ako bi umro ti, neka i oni znaju toj. 
 POLINESTO 
 Taj razlog zao nije; dobro taj svjet stoji. 
 HEKUBA 
    Znaš crkva [183]  svete gdi je Minerve [184]  u Troji? 
 POLINESTO 
 Zlato je crkvi u toj? Nije li ki zlamen? 
 HEKUBA 
    Naći ćeš tuj u njoj vrh zemlje crn kamen. 
 POLINESTO 
 Da što bi već ktila? Hoć' li što drugo rit? 
 HEKUBA 
    Zlato sam donila što ti ću dat hranit. 
 POLINESTO 
 Jeda je pri tebi? Ali s' toj skrila gdi? 
 HEKUBA 
    Skrila sam, da ne bi našao tkogodi. 
 POLINESTO 
 Gdje? Jeda u grčkih šatorih ali indje? 
 HEKUBA 
    Stan je ovdi pose [185]  od svih žena, toj zlato gdi je. 
 POLINESTO 
 Sumnjiti od koga sad ovdi nije meni? 
 HEKUBA 
    U unutra nijednoga od Grka, kralju, nî; 
    uljezi, nî sumnjit, er Grci s' spravljaju 
       odovle brzo it, sam vjetar čekaju. 
    Zlato ovoj da t' pridam pak brijeme bit neće, 
       u tebe er se uzdam samoga odveće; 
    s sinovmi neka ti, prijatelju naš pravi, 
       budeš se vratiti gdi mi sina ostavi. 
 Drugi prizor 
 SEMIKOR 
 Još nijesi morebit platio grijehe tve; 
       ma nećeš vele cknit, ujedno ć' platit sve; 
    upao si u more, krvniče, gdi pomoć 
       nije t' ufat da more odkud ti sada doć. 
    Budeš se izbavit zle duše ovi dan, 
       život ćeš ostavit, koga nis' dostojan; 
    er pravda što ljubi, i višnji ljube toj; 
       tko vara, sam gubi prid sobom razlog svoj. 
    Nevira i huda lakomos tuđega 
       ne more od suda uteći višnjega. 
    Da vira pogine, kojom je človik lip, 
       od svete istine svijet bi ostao slip. 
    U zlu nî uzdanja velika ni mala; 
       tva su zla ufanja svrh glave tve pala, 
    kako će ukazat višnji sud u tebi, 
       tvom zlobom nauk dat svim ljudem pod nebi. 
    Ženska će ruka tvoj zli život uzeti, 
       a pravda hoće toj, ka razlog svoj sveti. 
 Treći prizor 
 POLINESTO, SEMIKOR, HEKUBA, KOR 
 POLINESTO 
 Vajmeh, ja slip ostah, slip ne vim [186]  kuda it! 
       Da li se ženam dah ovako ogrdit? 
 SEMIKOR 
 Ču li, mâ sestrice, krvnika zloga plač? 
 POLINESTO 
    Jaoh, moja dječice, da li vas kolju tač? 
 SEMIKOR 
 Velika 'e njeka stvar unutra učinjena. 
 POLINESTO 
    Neć' mi uteć nikadar, nakazni svih žena! 
    Sve ću ovo oborit, budem te nać, zlice! 
       Djecu mi još ubit! Gdje si mâ desnice? 
 SEMIKOR 
 Uh, nut gdi obtječe s oružjem, tužna ja! 
       U tapat svud siječe! Sestrice, da', moja, 
    kraljici da našoj budemo pomoći, 
       er, draga, ovakoj nî razlog nju oći [187] . 
 HEKUBA 
 Obori, ne krati vrć po tleh stanom svim, 
       neć' sunce gledati očima već tvojim; 
    ne budeš sinove već vidit svê male 
       s razlogom žene ove koje t' su zaklale. 
 SEMIKOR 
 Jeda si dobila na stanu, gospo, tvom 
       krvnika nemila kom lipom osvetom? 
 HEKUBA 
 Sad ga ćeš viditi, u tapat pipaje 
       gdi će slip iziti ku od nas iskaje [188] ; 
    dva sina njegova mrtva ćeš još vidit, 
       od žena družba ova ka mu je ktjela ubit. 
    Krvnika nemila dostojnu osvetu 
       eto sam vidila i pravde moć svetu. 
    Ma ovo nadvor gre u srdžbi i u gnijevu vas, 
       krv s oči slipih tre, s oružjem gre put nas; 
    vrlosti krvnika bolje se je uklonit 
       s kim je moć velika; sjemo ću s strane it. 
 POLINESTO 
 Vajmeh meni, slip ovakoj 
       kudi ga grem, vajmeh, kudi? 
       Ljezem, ni znam kud li ovoj 
       pipam tužan, jak zvir svudi 
       početveronože hode. [189] 
    Da mi je koju uhvatiti, 
       da mi je koju mađionicâ 
       zubi [190]  izjesti, svu razdriti, 
       da poznaju što desnica 
       umije ova silna moja, 
    koja ište, pipa sada 
       tej trojanske zle krvnice. 
       Vaj nesrjećan! Kada, kada 
       upasti će prokletice 
       u mê nokte, kada, vajmeh? 
    Kudi bježe? Gdi se kriju? 
       Ne mogu li dostignuti 
       koju od njih ljutu zmiju, 
       da krvnica ka oćuti 
       što je ovakom igrom igrat? 
    Svitlo sunce, osvitliti 
       da mi hoćeš slipi vid moj, 
       krvave oči izliječiti, 
       da mi je nazrit svitli zrak tvoj, 
       čim bih zlice dostignuo! 
    Ma muč', muči, kradom ćutim 
       od zlih žena hod mučeći. 
       Vajmeh, ne znam kud se putim, 
       brijeme opipom grem gubeći, 
       a tko slipu neće uteći? 
    Hoće li mi zlice ove 
       pasti u ruke, da napitam [191] 
       njih zla mesa zle vukove, 
       na osveti da ih pîtâm 
       što mi od djece učiniše? 
    Jaoh, nesrićan kudi hodim, 
       ostavivši sinke moje 
       svjerepicam kletim ovim 
       i bez straže i bez koje 
       u potrebu njih pomoći, 
    ostavivši razjedenim 
       psicam vrlim sinke drage, 
       glâdnim gorskim, vajmeh, i tim 
       zlim vukovom janjce blage, 
       nedostojnu zlim jestojsku. 
    Gdje da stanem? Kudi tužan 
       da obrnem slipi stupaj? 
       Kako drivo u školj, u stan 
       u ovi udrih na plač i vaj, 
       zao stražanin djece moje. 
 KOR 
 Eto tužan mož' viditi 
       tvom nevoljom i žalosti 
       zlobnu koli je grubo biti; 
       ni tuj neće tve gorkosti 
       svršit, ma zlo gore čekaj. 
 POLINESTO 
 O, o, slavni vitezovi 
       od Tracije slavna časti, 
       ozov'te se na glas ovi, 
       od oružja s kim su vlasti, 
       bojnim kopjim ki slovete. 
    O, o, vojske grčke, i vas 
       prijatelje zovem sada; 
       o, kraljevi, čujte moj glas, 
       o, o, tijekom [192] , ako ikada, 
       skoč'te, skoč'te na mû [193]  pomoć. 
    Vaj, čuje li tko mû viku? 
       Nitko li mi neće pomoć 
       u potrebu u veliku? 
       Nije tko, jaoh, u mû pomoć? 
       Pogubiše žene mene! 
    Žene sužne rasčiniše 
       slavna kralja od Tracije, 
       oslijepiše, sinke ubiše, 
       gluhu pomoć a vapije, 
       nije tko tužnu da se ozove. 
    Velika je moja tuga, 
       na potrebu, vajmeh, sad nî 
       srčan prijatelj, verna sluga, 
       da pomože tužnu meni, 
       tužnu vrhu svih pritužnih! 
    Gdje da sada svrnem stupaj, 
       kad je umrla pomoć meni? 
       K višnjim gori svitli u raj 
       ali u propas k vječnoj sjeni? 
       Tvrda zemlja, a raj visok. 
 KOR 
 Tko veća zla pati neg more podniti, 
       zao život kad skrati, svak mu ima prostiti. 
 Četvrti prizor 
 AGAMENON i prijašnji 
 AGAMENON 
 Taj vika velika ovdi me dovela, 
       a trjeska tolika koga bi ne smela? 
    A Eko [194]  nî spala, kći gorske jame, nî, 
       svud se ja ozvala na toli glas strašni. 
    Da nijesu još sile trojanske sve pale, 
       vike bi tej bile od smeće ne male. 
 POLINESTO 
 O, Agamenone moj, kom te čuh, pravo dim, 
       glas ončas poznah tvoj. Vidiš li što patim? 
 AGAMENON 
 Polinesto ti li s' toj? A što to sada bi? 
       Nesrjećan, tko takoj tebe sad pogubi? 
    Tko krvi taj lica ogrdi u zao hip? 
       Koja taj desnica čini te da si slip? 
    Tko toli nemio bi, ki t' djecu ktje zaklat, 
       prem srčan proć tebi hotje se ukazat? 
 POLINESTO 
 Hekuba pogubi, ubi me s robinjam, 
       i veće neg ubi: ti, kralju, vidiš sam. 
 AGAMENON 
 Što veliš na ovoj, Hekuba? Ide li t' 
       od ruke tolikoj što vidim učinit? 
 POLINESTO 
 Jaoh meni! Tuj li je? Posluž' mi, ako ikad, 
       do ruka da mi je krvnicu malo sad, 
    da mi se napiti nje krvi, da tilo 
       nje budem razdriti u sto kus nemilo. 
 AGAMENON 
 Oh, što se toj čini? 
 POLINESTO 
                                  Do ruka daj mi ju, 
       prijatelju jedini, jadovnu [195]  zlu zmiju. 
 AGAMENON 
 Pridobud' sam sebe, i vrlos i nesvijes [196] 
       odagni od tebe, er pravda ovdi jes; 
    svak reci razlog svoj, a ja ću suditi. 
       Ti prvo reci tvoj, ona će pak riti. 
 POLINESTO 
 Ja ću rit! Biješe ostao od Prijama sin jedan, 
       koga otac biješe dao na shranu u moj stan, 
    na ime Polidoro, Hekube sin, koji 
       skroveno u moj dvor ktijahu da stoji. 
    Ja biv se ogledao u rasap od Troje, 
       da ne bih sumnju dao od vire vam moje, 
    dijete ovo ubih ja. Jesam li s razlogom, 
       svitlost će čut tvoja i svijesti svome tom. 
    Veća se naprijeda vazda ima staviti, 
       a mudar svak gleda gdi što ima iziti. 
    Tegnu me strah taki, da ne bi dijete ovoj, 
       kad bude pojaki, dao mislit Greciji svoj, 
    oporaviv sile trojanske velike, 
       ke bi vam pak bile od smeće tolike, 
    potegle koje bi Grke opet u Troju, 
       štedili ter ne bi državu ni moju. 
    Većekrat tuđe zlo primi se susjeda, 
       a mudar misli to na dalek ki gleda. 
    Toj mi sad vidimo, i Troje dio tugâ 
       ovo mi patimo; zlo nije bez druga. 
    Hekuba i takoj smrt sina kad začu, 
       s varkom 'e ovakoj u onu polaču 
    s sinovmi činila da dođem k njojzi sam, 
       kako da bi odkrila ke skrovno zlato nam, 
    i riječmi slatkima uvela hinbeno 
       da mene s ovima rasčini svršeno. 
    Gdje mene posade tuj na sag, i mene 
       i s desna obgrade i s liva zle žene; 
    ljubav mi kazahu hinbenom riječi njih, 
       a veze gledahu haljinâ od mojih. 
    Za vidjet ostalo svlačit me idoše 
       i malo pomalo iz haljin svukoše; 
    a moje sinove ljubeći svaka njih 
       odniješe zmije ove s oči jaoh, ćaćkovih! 
    I meni dočime razgovor davahu, 
       tim sinkom mojime grlo, jaoh, koljahu, 
    pak k meni udriše, sinovom na pomoć 
       kad mene vidiše gdi tijah tužan doć: 
    jedne me držahu odsvuda rukami, 
       a druge derahu mê oči iglami; 
    i što se već siljah sinovom pomoć dat, 
       sve s njimi već gubljah, ni mogoh se odrvat. 
    Toj tvoriv idoše, a slipa, jaoh, mene 
       nesrićna ođoše krvnice tej žene. 
    Hitih se za njima, ma zaman, kako slip 
       da nokti ovima sve razdrem u taj hip, 
    i kako zvir skakah zle psice ištući 
       i kako lovac plah udarah po kući. 
    Sve ovo tebe rad, o kralju, samoga 
       ubivši patim sad neprijatelja tvoga, 
    budući ugasio živoga ognja plam, 
       napokon ki bi bio s štete svim Grkom vam. 
    Na svrhu ma za doć razloga mojih sih, 
       zlo rit se neće moć od žena ujedno svih, 
    koliko se ima rit, ljutije er zmije 
       ne hrani od njih svit ni zviri gorčije. 
    I za dug ne bit sad, ako tko zlo od njih 
       govori ili ikad govoril je od starih, 
    sve ja sad govorim, ni se izrit može sve 
       jezikom najgorim, koliko su one zle; 
    er zemlja ni more ne uzdrži sjemena, 
       uzdržat ni more gorega od žena. 
    Obćenstvo a toj njih svjedoči svakomu, 
       a dobar ja vrh svih svjedok ću bit tomu. 
 KOR 
 Zao jezik ne umije nego zlo govorit, 
       a zao se sam bije, kada mni druzih bit. 
    Žene su krive sve ujedno ostale, 
       er te su zlobe tve dostojno izdale. 
    Ženâ je svud vridnih kakono i ljudî, 
       uz dobre jes i zlih, dio svega jes svudi. 
 HEKUBA 
 O, kralju, ja ne mnim dobrota da se ima 
       ukazat riječmi lipim neg dili dobrima; 
    nu dobro tko tvori i dobro diluje, 
       da dobro govori, dobro ga siluje, 
    a ričmi pokriti ki zlobe umiju 
       njih hinbe na sviti napokon se odkriju. 
    Uresom nije moć od riječi ocrnit 
       razloga svitlu moć i pravdu ockvrnit. 
    Ki riči lipome, ne dili, ištu čâs 
       napokon lažome odkriju grub obraz. 
    Hinbome nikada nî dugo itkor stao, 
       kako ni ti sada za tve zlo ki s' pao. 
    Većekrat tko vara privaren ostane, 
       a hoće toj zgara dobrotu ki brane. [197] 
    Koliko tebe rad budi ovo početak, 
       ostalo rijeću sad i da me čuje svak. 
    Što veliš od truda da s' Grke slobodil, 
       tva zloba što huda sinka je moga ubil', 
    čovječe bez hari, komu daš razumit? 
       Gdje mogu barbari prijatelji Grkom bit? 
    I ako s' njih ljubio, kako si, o taman, 
       prijatelja tvoga ubio, ockvrniv viru i stan? 
    Ali se bojeći cić njega da ne bi 
       vrativ se plijeneći sharali što tebi? 
    Ali ku rodžbinu hoteći sklopiti, 
       dobru čâs i istinu hotio si pobiti? 
    Ali je ljubav ka od tvoga nemila 
       rodjaka tolika na toj te stavila? 
    I tu li ć' toliku zlobu ti naslonit 
       čovičkom jeziku koju nî moć izrit?! 
    Ako ćeš rit uprav, lakomos tvoja bi 
       i od zlata zla ljubav ka sinka moga ubi; 
    i odgovor na ovoj što ima bit da ti, 
       za grčkoj vojsci toj prijatelj se kazati, 
    ne ubi ga onada na nogah kad Troja 
       stojaše i kada sloviješe moć svoja [198] , 
    visoki kad taj grad miri [199]  se branjaše, 
       viteško oružje kad na njih svitljaše, 
    kad Prijam živ biješe i kopjem vrh inih 
       kad Ektor sloviješe, vitezov kruna svih, 
    kad bi ti sve za har toj Grci imali 
       od zlata i sadar držani ostali? 
    U rukah tvojih je bio, u kući u tvojoj 
       toliko živio koliko u svojoj; 
    mogao si i živa u ruke dat ga njih. 
       Ma brijeme odkriva napokon zlobe svih! 
    Kada si ugledao da nas nî već na svit, 
       prijatelju smrt si dao za zlato osvojit; 
    u dimu kad Troja odsvud se viđaše, 
       desnica zla tvoja sinka mi koljaše, 
    u tvoj dom na shranu ki biješe utekao, 
       na vjeru izbranu ki t' se biješe dao. 
    Uz ovoj jošte čuj, er hoću odkriti 
       sasma tvu zlobu tuj ku ne mož' pokriti. 
    Dijete ovoj kad si ubio za prijateljstvo od ovih, 
       koji je razlog bio tajati to od njih? 
    Zač zlato, sam koje veliš da na manje 
       nije došlo ni je tvoje, ne doni prida nje? 
    Koje bi u velike potrebe njih bilo 
       od hari tolike i u vrijeme služilo, 
    u zemlji kad tuđoj daleče od svojih 
       bijahu trudni boj potrebni dobâr svih. 
    Ni sad se ne ozivaš za dat ga, neg takoj 
       mukom se otimaš; ma t' neće proći toj. 
    Da budeš shranio mo'e dijete, zlatom s tim, 
       kako bi razlog bio, imao bi čâs prid svim. 
    Prijatelja dreselje pravoga odkriva, 
       na slatko veselje a svak se oziva. 
    I kad bi od zlata potrebu imao, 
       už njega bogata ubog se ne bi zvao, 
    njegovo prijateljstvo da budeš imao ti, 
       bilo bi bogactvo tve velje na sviti. 
    Prijatelja sad toga ne imaš, er ga ubi, 
       a srca rad svoga i zlato izgubi; 
    a sam si ogleda ostao svim na svit, - 
       ni čeka' ni gleda' već čovik da ćeš bit. - 
    O, kralju, a sada ako ku pomoć ti 
       krvniku zlomu dâ, zao se ćeš odkriti, 
    er nećeš ni virna ni dobra pomilit, 
       negoli nevirna, gorega svih na svit; 
    i rit ću tako ja, i zlo ne uzmi toj, 
       da je ćud zla tvoja dav zlu pomoć takoj. 
 KOR 
 O, kako dobrota i riči dobre ima, 
       a od zla života u zlo se sve prima; 
    a razlog od riči vazda ures lip druži, 
       a koji lisiči ni rič mu ne služi. 
 AGAMENON 
 Nije mao trud meni, istinu za riti, 
       a s manje moć mi nî tuđa zla suditi; 
    ma nije moja ćud, ni časno da je mnim, 
       prida se primit sud a pak se vrći njim. 
    Polinesto, za uprav i sudit i riti, 
       za našu nis' ljubav dijete ovo ubio ti, 
    ni koris za koju od Grkâ toliku, 
       negoli za tvoju lakomos veliku; 
    da t' zlato ostane u kući, gledao nis' 
       prijazni izbrane i da si časti čis. 
    Meu vami morebit malahan grijeh je toj, 
       prijatelja svoga ubit na stanu ovakoj; 
    meu nami grubša stvar pod suncem na saj svit 
       ne more nikadar ni čut se ni vidit. 
    Kako bih ja sada, ne osudiv taki grih, 
       prikora ikada utekao ljudi svih? 
    Ma pokli grubo ti učinit hotio si, 
       što nećeš sad pati, što s' iskao našao si. 
 POLINESTO 
 Jaoh, da li od žene robinje bih dobit, 
       i gorim od mene da li ću nauk bit? 
 AGAMENON 
 Sudi te zlo tvoje, koje te dostiglo. 
 POLINESTO 
    Jaoh, sinci jaoh, moje oči, jaoh, velje zlo! 
 HEKUBA 
 Ti plačeš za tvojim; a scijeniš da ja sad 
       ne cvilim za mojim i ne žvem gorki jad? 
 POLINESTO 
 Jošte me hoć' dražit, krvnice zla moja?! 
 HEKUBA 
    Neću li rada bit takoj te gledav ja? 
 POLINESTO 
 Morebit neć' tada kad mora siona moć... 
 HEKUBA 
    To neću nikada u grčke strane doć? 
 POLINESTO 
 bude tebe proždrit i tu ćeš svršit put. 
 HEKUBA 
    Iz driva tko će bit ki me će istisknut? 
 POLINESTO 
 Sama ćeš ti takoj na tve zlo natrtat. 
 HEKUBA 
    Reci mi razum tvoj, jeda ću krila imat? 
 POLINESTO 
 U psa se ć' satvorit s neznanijem očima. 
 HEKUBA 
    Tko prorok hotje bit tacizijem glasima? 
 POLINESTO 
 Dionizijo [200]  od naših proroka, ki je znao. 
 HEKUBA 
    Od tuga tvojih tih nî t' što prorokovao? 
 POLINESTO 
 Ne, er me hinba tva ne bi imala ovakoj. 
 HEKUBA 
    Živa ću al' mrtva u more pasti toj? 
 POLINESTO 
 Mrtva, i tve ime na grob će staviti. 
 HEKUBA 
    Imenom kojime tako ću sloviti? 
 POLINESTO 
 Od psa nesrećnoga mrnara biljeg svih. 
 HEKUBA 
    Ne hajem ja toga, kad se od tebe osvetih. 
 POLINESTO 
 I tvoja umrijeće Kasandra draga kći. 
 HEKUBA 
    Vrh tebe toj sve će zlo pasti i doći. 
 POLINESTO 
 Žena će ovoga [201]  u ijedu nju ubit. 
 HEKUBA 
    Tindara kći [202]  toga vik neće učinit! 
 POLINESTO 
 I njega nemilo još bude zaklati. 
 HEKUBA 
    Tebi se toj zbilo, a zasad toj pati! 
 POLINESTO 
 Koljite i bijte, - neć' uteć od toga! 
 AGAMENON 
    Gdi ste vi? Dvignite s očiju mi ovoga! 
 POLINESTO 
 Nije t' drago čut ovoj? 
 AGAMENON 
                                     Usta mu sklopite! 
 POLINESTO 
    Što nećeš, bude toj! 
 AGAMENON 
                                  Zapovijed činite! 
    Na otok brže ki pus da je sada dan: 
       nije zalac ovaki inoga dostojan. 
    Nesrićna ženo ti, pođ' veće, ukopaj 
       tvoje mrtvo dvoje dijeti i veće ne krsmaj. 
    Vi ine žene, dim [203] , na šator pođite, 
       s gospodinom vašim za it se spravite. 
    Tih vitar eto ti puha nam, - ckniti nî - 
       ki nas će odniti na naš stan žuđeni. 
    Bog će dat da ćemo od truda tolicih, 
       kad doma dođemo, uživat pokoj tih, 
    i stvari da budu ispravne tej tamo, 
       gdi tolikom trudu svrhu imat ufamo. 
 KOR 
 Nesrićne, pođite, na driva pođ'te taj, 
       već družit ne mnite negoli plač i vaj, 
    sužanstva zlo brjeme noseći život vas 
       zločinci s vašime ki sužne vode vas, 
    gdi ćete patiti svakoje gorkosti, 
       napokon svršiti s plačem dni mladosti. 
    Hoće toj siona moć uredbe tvrde zgar, 
       kojojzi nije moć uteći nikadar. 
   
          SVRHA 
 
 
 Rječnik 
 ali  - ili 
 at  (tal.  atto ) - čin (u drami) 
 bačiti  - baciti;  bačiti kime  - baciti koga 
 ban  - gospodar, uopće čovjek od vlasti 
 bilj  - zbilja, istina 
 bitje  - stanje 
 blazniti  - privlačiti, mamiti; milovati 
 blud  - (pored običnog značenja) maženje, nježnost (prema maloj djeci) 
 bljuditi  - v.  bljusti 
 bljusti  (prez.  bljudem ) - čuvati, paziti 
 boles  - bol, jad, tuga, žalost 
 boliti se  - žaliti, biti žao 
 boljezan  - bol, bolest 
 bremenit  - vremenit, prolazan 
 brijeme  - vrijeme 
 brjeme  - teret, breme 
 brodac  (gen.  broca ) - brodić 
 budi  - zar, da li 
 caftjeti  (prez.  caftim ) - cvjetati 
 cić, cića  - zbog, radi 
 ckniti  - kasniti 
 ctjeti  (prez.  ctim ) - cvasti, cvjetati 
 čâs  (gen.  časti ) - čast; čašćenje 
 čes  (gen.  česti ) - sudbina, udes 
 čestit  - sretan, blažen, slavan, bogat, svijetao 
 čim  - čim; dok 
 činjenje  - djelo, ponašanje; čin (u drami) 
 čovički  - čovječji, ljudski 
 čovječji  - muški (pridjev od  čovjek  u značenju  muškarac ) 
 čuti  - poslušati, podnositi; čuvati, paziti na što; doznati;  čuti se  - osjećati se 
 ć'  - ćeš 
 ćaćko  - otac, tata; star čovjek 
 ćutjeti  - osjećati, misliti 
 da'  - daj 
 daleče  - daleko 
 dalek  - daleko 
 dati  - v.  davati 
 davati  - prepuštati se;  davati razumjeti  - varati, obmanjivati;  srce mi dava  - osjećam, slutim 
 daž  - kiša 
 Dijana  - starorimska božica lova 
 dijeliti se  - rastajati se 
 dijet  (vok.  dijeti ) - djeca 
 dilo  - djelo;  dili  - djelima 
 dim  - v.  diti 
 diti  (prez.  dim ) - kazati, govoriti 
 divica  - djevojka 
 djevojka  - sluškinja 
 dobiti  (prez.  dobudem ) - svladati, pobijediti, dobiti 
 dobivati  (prez.  dobivam ) - nadmašivati, pobjeđivati 
 dobro da  - iako, premda, usprkos tome što 
 dohitati  - dohvatiti, dosezati 
 dolu  - dolje 
 domome  - kući, doma 
 dosle  - do sada 
 dostojati  - zavređivati, zaslužiti 
 dreseliti  - žalostiti se, tugovati 
 dreselje  - žalost, tuga 
 dreseo  - žalostan 
 drijevo, drivo  - brod, lađa 
 drug  - jednak kome 
 družiti s kim  - biti, drugovati s kim 
 držan  - dužan 
 dubak  - dem. od  dub , stablo, hrast 
 dubje  - stabla, hrastova šuma 
 dvaš  - dva puta 
 dvići  (prez.  dvignem ) - dignuti, skinuti 
 dvignuti  - odgojiti (pored drugih značenja) 
 dzora  - zora 
 džilj  (tal.  giglio ) - ljiljan 
 Edžipat  - Egipat (s tal. izg.) 
 Eko  - Eho (nimfa), jeka (tal.  Eco ) 
 er, ere  - jer; da, kao da, budući da 
 goj  - izobilje; spokoj, mir, uživanje, radost 
 gori  - gore 
 Grecija  - Grčka 
 grem, greš, gre...  - v.  gresti 
 gresti  (prez.  gredem  i  grem ) - ići 
 grlo  - vrat 
 grub  - ružan, zao, loš, nevaljao 
 grubši  - komp. od  grub  (v.) 
 har  - zahvalnost, milost; dar, korist;  na har  - na dar;  u har  - u korist, korisno;  imati za har  - biti zahvalan 
 haran  - zahvalan 
 Himenej  - grč. bog svadbe i braka 
 hitar  - mudar; vrijedan, pametan 
 hitati  - hvatati, loviti;  hitati se čega ili za što  - posezati; željeti, za nečim nastojati, tražiti nešto 
 hoć'  - hoćeš 
 hode  - idući, hodajući 
 hotjeti  - htjeti 
 hraniti  - čuvati; uzdržavati; hraniti 
 hranjenje  - dijete (od milja) 
 hro, hrl  - hitar 
 hud  - zao 
 ijed  - jed, bijes 
 inako  - drugačije 
 indje  - drugdje 
 intramedija  (lat.) - međuigra 
 iskati  (prez.  ištem ) - tražiti, pitati 
 istin  - pravi, istinit 
 istoč  - istok 
 istom  - samo, tek 
 istrajati  - proći, nestati 
 iti  - ići 
 itkor  - itko 
 izbran  - odličan, svijetao, ugledan 
 izdrijeti, izdriti  (prez.  izdrem ) - silom ugrabiti; izderati 
 izdvoriti  - izmoliti, dobiti 
 izeti  (prez.  izmem ) - uzeti 
 iziti  (prez.  izidem ) - izaći, pojaviti se, popeti se 
 izriti  - iskazati, izreći 
 jâd  - otrov 
 jadovan  - otrovan; jadan 
 jak, jakino  - kao 
 javi  - na javi, zbilja 
 jeda  - eda, da, da li, zar 
 jedihan  - jedini 
 jelje  - jele 
 jestojska  - jelo, hrana 
 Jove  (lat.  Jovis , gen. od  Jupiter ) - Jupiter, vrhovni starorimski bog 
 jur  - već 
 kako  - kao; kako 
 kami  - kamen 
 kazati  - pokazati;  kazati se  - pokazati se, činiti se, pretvarati se 
 kigodi  - tkogod; netko, ponetko 
 kinuti  - istrgnuti (mač iz nožnice) 
 kô  - kako; koje 
 koli  - koliko 
 kom  - kad, netom, čim 
 koret  (tal.  coretto ) - žensko odijelo, prsluk 
 kratiti  - štedjeti (npr. desnicu, snagu); uskraćivati;  kratiti se  - oklijevati 
 kril  - krilo; okrilje, zaštita 
 kripos  - vrlina, snaga 
 krostoj  - stoga, zato 
 ktjeti  - htjeti 
 kudi, kudije  - kuda 
 kus  - komad 
 ličiti  - vikati, izvikivati 
 ličnik  - telal, izvikivač (v.  ličiti ) 
 lipos  - ljepota 
 lipsati  - umanjiti se, nestati 
 lisičiti  - varati, pretvarati se, ponašati se lukavo kao lisica 
 ljepos  - ljepota 
 ljesti  (prez.  ljezem ) - laziti 
 ljubežljiv  - drag, mio 
 ljubi  - ljuba, draga 
 ljuctva  - vojska (pl. od  ljuctvo ) 
 ma  - ali 
 mâ  - moja 
 mađionica  - žena koja sastavlja  mađije  (čaranja) 
 malo  - zamalo, umalo 
 mani  - zaludu, uzalud 
 mao  - malen 
 meštar  - majstor, učitelj 
 metati  (prez.  mećem ) - bacati 
 meu  - među 
 mijentovati  (tal.  mentovare ) - spominjati, imenovati 
 minuti  - umrijeti; proći, mimoići 
 mir  (lat.  murus ) - zid;  miri  - zidine 
 mjesto  - grad 
 mladica  - mlada žena 
 mniti  - misliti 
 morebit  - možda 
 moreš  - možeš 
 mrnar  - mornar 
 mučati  - šutjeti 
 načeti  - početi, započeti 
 nadiljati  - nadarivati, obdarivati 
 nadvor  - vani, izvan kuće 
 nahoditi  - nalaziti 
 najbrže  - smjesta, odmah 
 najliše  - osobito, najviše 
 najveće  - najviše 
 nakazan  - strašilo, utvara; napast 
 napitati  - nahraniti 
 napiti  - nazdraviti 
 naprijeda  - unaprijed; dalje; naprijed 
 napuno  - potpuno, sasvim 
 naređen  - nakićen, narešen 
 natrtati  - nabasati, nagaziti 
 nauzdano  - pouzdano 
 navidjeti  - mrziti, zavidjeti 
 navlaš  - hotimice, namjerno; osobito 
 nazirati  - gledati, vidjeti 
 neć'  - nećeš 
 neg  - nego 
 nehar, neharstvo  - nezahvalnost 
 neharan  - nezahvalan 
 nelijeknji  - neizlječiv (prema  neličan ) 
 nepokoj  - nemir 
 neredan  - nemio 
 Nereide  - morske vile, kćeri morskog boga Nereja, vladara Egejskog mora, i Doride; bilo je 50 Nerejida, a najvažnija od njih je Tetida, Ahilejeva majka 
 nespravan  - nevaljao;  hoditi nespravno  - (vjerojatno) teturati 
 nesvijes  - ludost 
 nî  - nije 
 ništore  - ništa 
 nitkor, nitkore  - nitko 
 noćno  - noću 
 nožnica  - korice mača 
 nut  - nu, gle, vidi 
 nje  - njezin (njezina, njezino); njih 
 njih  - njihov (njihova, njihovo) 
 obćenstvo  - općenje, društvo, skup 
 obgraditi  - okružiti, opkoliti 
 obhititi  - obuhvatiti, zagrliti 
 obhoditi  - okruživati, opkoljavati 
 objaviti  - pokazati (pored običnog značenja) 
 objednom  - zajedno, u jedan put, odjednom 
 obrati  - izabrati, odabrati, odlučiti 
 obstup  - opsada, opkoljenje 
 obtjecati  - okolo trčati, optrčavati 
 ockvrnuti  - oskvrnuti 
 oći  (prez.  ođem ) - ostaviti; imperativ 
 odar  - krevet, bračna postelja 
 odiljati  - odijeliti, odvajati, rastajati 
 odkle, odkli  - otkad, otkako; odakle 
 odkriti  - razotkriti, raskrinkati;  odkriti se  - odati se, očitovati se 
 odlagati  (prez.  odlagam ) - olakšavati 
 odlišiti  - uzeti, oduzeti 
 odpraviti  - uputiti 
 odveće  - odviše 
 odzgora, odzgore, odzgori  - odozgo 
 ođem, ođeš, ođe  - v.  oći 
 ogleda  - primjer 
 ogledati  - pregledati, vidjeti, izvidjeti 
 ohoditi  - ostaviti (usp.  oći ) 
 oholas  - oholost 
 okropiti  - poškropiti 
 onada  - onda 
 ončas  - odmah 
 oni  - onaj 
 općen  - zajednički 
 opruditi  - opaliti 
 ošao  - otišao, ostavio (particip od  oći,  v.) 
 otajna  - skrovite stvari, tajne 
 otiti  (prez.  otidem ) - otići 
 oto  - eto 
 ovakoj  - ovako 
 ovdi  - ovdje, ovamo 
 ovi  - ovaj 
 ovo  - evo 
 pak, paka  - poslije, opet, zatim 
 paoma  - palma 
 pečiti  - ugristi 
 pedepsati  (lat.) - kazniti 
 peset  - pedeset 
 pisalac  - pisac 
 pismo  - književno djelo, književni spis, knjiga; rukopis (spis rukom pisan a ne tiskan) 
 pítati  - tražiti, moliti 
 pjesan  - pjesma 
 plah  - plašljiv; brz, hitar 
 plovati  - plivati 
 pocknjeti  - počekati 
 počtiti  - častiti, počastiti 
 podoban  - dostojan, vrijedan, prikladan, sposoban, dobar 
 podrijeti  (prez.  podrem ) - istrgnuti, izbiti 
 pogoditi  - ugoditi 
 pogrditi  - porugati, osramotiti 
 pokli  - pošto, nakon što, jer, budući da, dok, kad 
 pokojan  - miran 
 pokoli  - v.  pokli 
    pokonji  - zadnji, posljednji 
 pokriti  - zatajiti, sakriti, prikriti (pored običnog značenja) 
 polača  (lat.) - dvor, kuća 
 pomiliti  (koga) - smilovati se (kome) 
 pose  - napose, posebno 
 pospješiti  - požuriti 
 posvetilište  - žrtva;  posvetilište učiniti od koga  - prinijeti koga kao žrtvu, žrtvovati 
 potlačiti  - uništiti, pogubiti 
 potrjeba, potreba  - bijeda; nevolja; oskudica;  imati potrebu  - biti zauzet, imati posla 
 potukati  - potaknuti, nagovoriti, ponukati 
 poznati  - spoznati, uvidjeti; smatrati, priznati 
 pozriti  (prez.  pozrim ) - pogledati, ugledati 
 pražiti  - pržiti, paliti, žeći 
 prem  - premda; upravo, baš, doista, osobito, sasvim, zaista i sl. 
 preša  (tal.) - žurba, sila 
 prî  - prije 
 priblaziti  - primamiti 
 prid, prida  - pred 
 pridati, pridavati  - predati, predavati;  pridati se  - predati se 
 pridobiti  (prez.  pridobudem ) - nadvladati, svladati, pobijediti 
 prijazan  - ljubaznost, prijateljstvo, ljubav 
 prijek, prik  - nenadan, nagao 
 prikazan  - prikaza, utvara 
 prilika  - lik, obličje; sličnost, usporedba;  biti kome prilika  - biti nalik, biti jednak kome 
 primagati  - nadjačavati, pobjeđivati; sklanjati 
 primoći  (prez.  primožem ) - nadvladati, nadjačati, skloniti (v.  primagati ) 
 pripasti se  - prepasti se, prestrašiti se 
 pripijevati  (koga ili što) - pjevajući slaviti nekoga ili nešto 
 pristati  - prestati 
 pristaviti, pristavljati  - dodati, dodavati 
 priti  (prez.  pridem ) - doći 
 proć  - prema, protiv 
 prodljiti  - produljiti; produžiti život 
 prositi  - zahtijevati 
 protiva  - nesreća, zla kob 
 provati  (tal.) - iskušati, pretrpjeti, osjetiti 
 pruditi  - žeći, paliti 
 psica  - kučka, kuja (u prenesenom značenju) 
 raba  - robinja 
 rad  - radostan, veseo 
 rasčiniti  - uništiti 
 razgovor  - utjeha, nada, spas; radost, slast; šala, zabava (pored drugih značenja) 
 razgovoriti  - zabaviti, utješiti 
 razjeden  - razgnjevljen, razljućen 
 razlik  - različit 
 razlog  - razbor, razumnost; račun, obračun;  imati razlog  - imati pravo;  razlog je  - pravo je 
 razloženje  - umovanje, rasuđivanje 
 razložiti  - umovati, razlozima dokazivati 
 riti  (prez.  rečem ) - reći 
 rodžbina  - svojta;  rodžbinu sklopiti  - sroditi se, postati svojtom 
 rođenje  - porod, rod, dijete 
 rusag  (madž.  orszag  - država) - kraj; svijet; ljudski rod 
 rvati  - napadati 
 sadružiti  - združiti 
 sahrana  - spas, zaštita, obrana 
 saj  - ovaj, taj 
 satvoriti  - pretvoriti 
 sazdavati  - stvarati, rađati 
 scjena  - vrijednost, cijena 
 scijeniti, sciniti  - cijeniti, poštovati; smatrati, držati 
 sčekati  - dočekati 
 sega, segaj  - toga, ovoga; v.  saj 
 serena  (tal. mlet.) - sirena 
 sharati  - satrti, poharati, razoriti 
 shrana  - zaštita, obrana 
 shraniti  - sačuvati, očuvati 
 sî , gen.  sega  - ovaj (usp.  saj ) 
 sion  - silan, moćan 
 sjemo  - ovamo 
 sklopiti  - sastaviti, složiti, združiti 
 skroveno  - kriomice 
 skubsti  (prez.  skubem ) - čupati 
 slavic  - slavuj 
 slišati  - slušati 
 sloboditi  - oslobađati, izbavljati, rješavati, spasiti 
 sloviti, slovjeti  - biti slavan, proslaviti se, imati dobar glas 
 služica  - sluga, službenik 
 sljesti  (prez.  sljezem ) - sići 
 smagnuti  - čeznuti, žudjeti, željeti 
 smeća  - smutnja, nered; svađa; nesreća 
 smiriti  - zadovoljiti, namiriti, ugoditi kome 
 snižen  - ponizan, smjeran, ponižen 
 so  - s, sa 
 son  (tal.  suono ) - zvuk 
 spomena  - uspomena 
 spomenuti se  - sjetiti se 
 spovidjeti, spoviditi  (prez.  spovijem ) - pripovjediti, opisati 
 sprava  - priprava, priprema 
 spraviti se  - spremiti se 
 spražiti  - spržiti 
 srčan  - bliz srcu, drag, mio; brižljiv, revan, vatren; srdit, gnjevan 
 stan  - pored danas uobičajenih značenja: rod, obitelj; boravište 
 staniti se  - nastaniti se, smjestiti se 
 stati  - boraviti, prebivati, stanovati, biti 
 staviti  - dati se na što, uznastojati oko čega;  staviti se od  - sjetiti se na, pomisliti na;  staviti pamet  - svratiti pozornost, usredotočiti se, pripaziti, misliti;  staviti u zabit  - zaboraviti 
 stégnuti  - nagnati, natjerati, potaknuti, pritisnuti 
 stranputa  - stramputicom, stramputice 
 stratiti  - uništiti, upropastiti 
 stražanin  - stražar, čuvar 
 stril  - strijela 
 stupaj  - korak 
 stvorac  - stvoritelj 
 sumnjiti  - sumnjati, slutiti, misliti, suditi 
 svasma  - sasma, posve, potpuno 
 svetilište  - žrtva 
 svetiti  - posvećivati što komu, slaviti 
 svezan  - obvezan, sputan 
 svijećati  - vijećanjem odlučivati 
 svititi  - svijetliti, sjati 
 svjerepica  - kobila; okrutnica 
 svjet  - savjet 
 svrh  (čega) - o (čemu) 
 svrha  - kraj, konac 
 svršeno  - potpuno, sasvim 
 školj  (tal.) - otok, otočić, greben 
 štap  - podrška, potpora (pored običnog značenja) 
 štapak  - v.  štap 
    štogodi  - nešto, štogod 
 tač  - tako 
 tamnos  - tajanstvenost, čarobna moć 
 tanac  - ples, igra 
 tapat  - nesigurnost, spoticanje;  u tapat  - naslijepo 
 tegnuti  - taknuti, dirnuti;  tegnuti ruku  - stisnuti ruku pozdravljajući se 
 tej  - te 
 ter, tere  - a, pak 
 tî  - taj 
 tijek  - trk;  tijekom iti  - trčati 
 tim  - zato, stoga 
 tiriti  (prez.  tirim ) - tjerati, goniti, proganjati 
 tja  - odavle, dalje 
 tjeriti  - progoniti 
 tkogodi  - tkogod, netko 
 toli  - tako 
 tolicijeh  - tolikih 
 tolik  - toliko 
 Tracija  - Trakija, u antičko doba zemlja sjeverno od Grčke koji su nastavali Tračani (danas Bugarska i evr. dio Turske) 
 trajati  - provoditi, živjeti (pored običnog značenja) 
 trijeba  - potreba, nužda;  trijeba je  - potrebno je 
 triš  - triput, trostruko 
 trjeska  - buka, vika, galama 
 trud  - napor, muka 
 tuga  - nevolja (pored običnog značenja) 
 tuženje  - tuga 
 tužica  - tuga 
 tvoriti  - kriviti 
 ubraniti  (čega) - obraniti, sačuvati od čega 
 udava  - davljenje, gušenje 
 ugoditi  - udovoljiti, prilagoditi se; dopustiti;  ugoditi se  - dogoditi se;  ugoditi se s kim  - složiti se s kim, nagoditi se, pogoditi se 
 ukazati  - pokazati, otkriti 
 ukriti  - sakriti 
 uljesti  - ući 
 umiljen  - ponizan 
 umoliti se  - smilovati se, ugoditi kome 
 umrli  - smrtan 
 unapredak  - ubuduće, dalje 
 upaziti  - opaziti, vidjeti 
 upiti  (prez.  upijem  i  upim ) - vapiti, zazivati pomoć;  upiti žeđu  - utažiti, ugasiti žeđ 
 uprašati  - upitati 
 uredba  - zapovijed, zakon 
 ures  - ljepota 
 urva  - hitnja, žurba 
 usion  - silan, silovit, jak, moćan 
    uza  - uže 
 uzdvignuti  - odgojiti, podići 
 uzdvignutje  - obnova, obnovitelj 
 uzmnožan  - moćan, slavan, plemenit 
 vaj  - jad; uzvik: jao! 
 var  - prijevara, himbenost 
 varovit  - varljiv, nesiguran 
 vas  - sav 
 već, veće  - više 
 većekrat  - višeput, često 
 velji  - veliki 
 viditi  (prez.  vim ) - znati 
 viđu  - vidim 
 vik  - uvijek; uz negaciju: nikad 
 vîm  - znam (v.  viditi ) 
 voljno  - svojom voljom, dobrovoljno 
 vrći  (prez.  vrgnem ) - baciti 
 vrh, vrhu  - iznad, ponad; na; o 
 vrjemenit  - prolazan, zemaljski 
 vrli  - jak, žestok, okrutan 
 vrlos  (gen.  vrlosti ) - okrutnost 
 zabaviti  - prigovoriti, zamjeriti (pored običnog značenja) 
 zabit  - zaborav 
 zabiti  (prez.  zabudem ) - zaboraviti 
 zabitje  - zaborav 
 zač  - zašto; jer 
 zaći (se)  - zalutati, izgubiti se 
 zadosti  - dosta;  biti zadosti  - biti dovoljno, moći 
 zagledati  - opaziti, pogledati 
 zaimati  - uzajmiti 
 zalac  - zlikovac, zločinac 
 zaman  - uzalud 
 zamirati  - promatrati, uočiti, razmatrati, diviti se 
 zazriti  - primiti za zlo, primiti u zazor 
 združiti  - postići, dobiti, steći, spojiti 
 zgar, zgara  - odozgor 
 zgor, zgori  - odozgor 
 zgrad  (gen.  zgrada ) - grad; gradske zidine; građevina 
 zlamen  - znamen 
 zlamenje  - obilježje, znak 
 zla žena  - prostitutka 
 zlat  - zlatan 
 zled  - ozljeda, rana 
 zlica  - v.  zla žena 
 zločes  (gen.  zločesta ) - jadan, nesretan; slab, loš 
 zlotvor  - zločin 
 zvirenje  - zvijeri 
 živina  - žrtva;  dati živinu  - prinijeti žrtvu 
 žvati  (prez.  žvem ) - žvakati 
 
 
 Bilješka o autoru 
 Marin Držić 
 (Dubrovnik, 1508. - Venecija, 2.5.1567.) 
   
 Dubrovački renesansni dramatičar i pjesnik Marin Držić izuzetna je pojava u povijesti europske drame. Unatoč tome što je stvarajući na "malom" jeziku ostao izoliran, jedan je od najistaknutijih europskih komediografa renesanse i manirizma. 
   
 Rođen je u brojnoj pučkoj obitelji koja se bavila trgovinom. Njegova obitelj u 14. stoljeću je izgubila plemstvo, a u Marinovo vrijeme upala je u ozbiljne novčane probleme. 
 Držić se školovao u rodnom gradu. Godine 1526. preuzeo je mjesto rektora crkve Svih Svetih na koje je njegova obitelj imala nasljedno pravo, a 1538. godine postavljen je za katedralnog orguljaša. U to vrijeme dobio je nadimak Vidra. Iste godine uz novčanu potporu Senata odlazi na studij, najvjerojatnije filozofije, književnosti i kanonskog prava u Sienu. Tijekom studija bio je izabran za studentskog prorektora, što je vrlo ugledna funkcija. Uz Držićeve studentske dane u Sieni veže se i skandal oko njegovoga sudjelovanja u izvedbi neke nepoznate komedije 1542. godine. Takve su predstave bile zabranjene, pa je Držić kažnjen ukorom. 
 U Dubrovnik se 1545. godine vratio bez diplome. Nakratko je izbivao iz Dubrovnika kada je u razdoblju od 1545. do 1546. u dva navrata stupio u službu, isprva kao sobar, a zatim kao tumač, austrijskog grofa C. Rogendorfa, kojeg napušta uvidjevši stvarne motive grofova putovanja u Beč i Carigrad (izdaja). Godine 1550. se zaredio, ali nije si priskrbio materijalnu sigurnost, pa je 1553. godine prihvatio službu pisara u uredu soli. Krajem 1562. godine, vršeći dužnost nadbiskupskog kapelana, boravio je u Veneciji, gdje je, uz kraći boravak u Firenci (1566) i Dubrovniku (1563-1564), ostao sve do smrti. Godine 1566. predao je toskanskom vojvodi Cosimu I. Mediciju urotnička pisma u kojima ga moli za pomoć u rušenju nesposobne i autokratske dubrovačke plemićke oligarhije i uspostavljanje zajedničke pučke i plemićke vlasti, na koja nije dobio odgovor. Od 1938. poznata su četiri takva Držićeva pisma, a godine 2007. u firentinskom arhivu pronađeno je još jedno pismo koje o cijelom slučaju daje dodatne korisne informacije, te dokazi da je Cosimo Medici pisma zaista pročitao i komentirao sa svojim tajnikom, ali nije bio oduševljen Držićevim prevratničkim planovima. 
 Umro je u Veneciji sljedeće godine, gdje je i pokopan u bazilici Sv. Ivana i Petra. 
 Iako najčešće neshvaćen od suvremenika, Držić je primio nadgrobne pohvale M. Vetranovića, S. Bobaljevića i M. Monaldija. 
   
 * * * 
   
 Držićeva uglavnom ljubavna lirika, uz iznimku nekoliko nadgrobnica i poslanica, petrarkističkim stilskim i sadržajnim inventarom uzdaha i poljubaca veliča ljepotu odabranice, čime se nastavlja na domaću pjesničku tradiciju (Šiško Menčetić i Džore Držić, na koje se kao uzore i poziva). Riječ je o pjesmama objavljenim 1551. godine u Veneciji u zbirci  Pjesni Marina Držića ujedno stavljene s mnozim druzim lijepim stvarmi . Držićevim pjesmama u toj su knjizi pridodani i dramski tekstovi u stihu:  Novela od Stanca  i  Venere i Adon.  Vjerovalo se da je to izdanje izgubljeno, ali je senzacionalnim otkrićem 2007. godine u Milanu (Biblioteca nazionale Braidense) ustanovljeno da je Držić te godine zapravo tiskao ne jednu, nego dvije knjige kod dva različita mletačka tiskara. Puni naslov druge knjige je  Tirena comedia Marina Darxichia prikasana u Dubrouniku godiscta 1548. ukoioi ulasi Boi na nacin od morescke; i tanaz Na nacin pastirschi,  zbog čega se također utvrdilo da je  Tirena  odigrana godinu dana ranije nego što se to do tada smatralo, po nekim mišljenjima i prije  Pometa . Ista su djela, ali u jednom svesku, ponovno tiskana u Veneciji 1607. i 1630. godine, treće izdanje pod zajedničkim naslovom  Tirena. 
 Spomenute drame, uz  Hekubu , preradbu Dolceova prepjeva Euripida, i dramu  Grižula  (ili  Plakir ), kojoj nedostaje izvorni naslov, čine korpus Držićevih cjelovitih sačuvanih drama. Komedijama  Dundo Maroje  i  Skup  nedostaje završetak ,  komedijama  Tripče de Utolče  (ili  Mande ) i  Arkulin  početak ,  a  Džuho Kerpeta  i  Pjerin  sačuvani su tek u fragmentima, dok je  Pomet  poznat samo prema naslovu i nekoliko elemenata sadržaja koji se spominju u  Dundu Maroju . Djela koja Držić nije uključio u tiskano izdanje iz 1551. godine sačuvana su u rukopisima, od kojih je najpoznatiji tzv. "Rešetarov rukopis" koji je nastao sredinom 16. stoljeća i čuva se u Karlovom sveučilištu Pragu. Taj rukopis sadrži sve Držićeve drame osim  Tirene  i  Hekube . 
 Držićeve pastorale i komedije, te tragedija  Hekuba , nastale su i izvedene za vrijeme autorovog boravka u Dubrovniku u razdoblju od 1548-1559, dakle u periodu od svega 11 godina, kada je autor bio već četrdesetogodišnjak. Izvođene su u pravilu u "brijeme od poklad", na javnim prostorima kao što su trg "prid Dvorom" ili vijećnica, ili u privatnim kućama, na pirovima. Držić je pri tom vjerojatno bio kazališni organizator i redatelj, a u nekim je predstavama možda i sam sudjelovao (premda potvrde nema, možda ga je u tome spriječio njegov svećenički poziv). Poznate su nam pučanske i plemićke družine koje su ih postavljale: družine Pomet, Gardzarija, Njarnjasi, družina od Bidzara. 
 Izgubljeni  Pomet  izveden je 1548. godine,  Tirena  također 1548. "prid Dvorom", kada je predstavu prekinula bura (prema novim saznanjima to se možda dogodilo i prije izvedbe  Pometa ), te opet 1551. na piru Vlaha Držića, zajedno s pastoralom  Venere i Adon .  Novela od Stanca  prikazana je 1551. godine na piru Martolice Džamanjića, iste godine kad i  Dundo Maroje , koji je trebao biti postavljen na trgu ispred vijećnice pred širokim auditorijem, ali je, po svoj prilici zbog loših vremenskih prilika, izvedba premještena u staru vijećnicu. Postavila ga je pučanska Pomet-družina, ista ona koja je igrala  Pometa . Vlasteoska družina Gardzarija 1552. godine izvodi komediju  Pjerin ,  Džuho Kerpeta  izveden je 1554. na piru Rafa Gučetića,  Skupa  je družina Njarnjasi igrala vjerojatno 1555. godine na piru Saba Gajčina, 1556. godine na piru Vlaha Sorkočevića prikazuje se  Grižula , dok je tragedija  Hekuba , nakon dviju zabrana 1558. godine, prikazana 1559. godine. Za ostala djela, komedije  Arkulin  i  Tripče de Utolče , nema točnih podataka o vremenu i mjestu izvođenja. 
 O načinu izvedbe gotovo uopće nema sačuvanih podataka, pa znamo samo ono što se može doznati iz prologâ, didaskalija i drugog u samim tekstovima. Na primjer, u Prologu  Dunda Maroja  spominju se "arkiteti", scenski majstori. Držić je bio vješt glazbenik, pa je moguće da je glazbenu pratnju, koja se spominje u tekstovima, pisao sam. Ženske likove glumili su muškarci. 
   
 Boraveći u Sieni Držić je upoznao u to vrijeme živu kazališnu praksu u Italiji. U 16. stoljeću kazalištem dominira tzv. eruditska komedija (Ariosto, Bibbiena, Machiavelli), koja se oslanja na antičke uzore, u prvom redu Plauta i Terencija, te osobito popularna pastorala. Držić je u Sieni je mogao gledati jednu družinu koja je osim pastorale njegovala i seosku lakrdiju (farsu), grubo ismijavanje seljaka iz okolice grada. U prologu  Skupa  navodi da Plauta čitaju i djeca u dubrovačkim školama, pa je sigurno da ga je i sam dobro poznavao u izvorniku. Međutim, Držić iz svega toga gradi vlastitu, izvornu poetiku, koja se samo dijelom oslanja na uzore, te je njegovo djelo obilježeno višeslojnošću, kao i sinkretizmom svih tih različitih tradicijskih i žanrovskih sustava. Držić među prvima u našoj književnosti u potpunosti afirmira svjetovnu dramatiku, a najveći je otklon od tradicije životna adaptacija uzora na stvarnu, živu dubrovačku sredinu. 
   
 Kako je već rečeno, pastorale su bile izrazito popularne u Italiji u to doba, pa ih je i u Dubrovniku, prema Držićevom svjedočenju, publika jako voljela. Radnja pastorala popraćena je pjesmom i plesom, uz sretni završetak. Držićeve pastorale inovativne su u tome što se u njima isprepliću sentimentalno-idilična, mitološka komponenta i komično-realistična komponenta preuzeta iz seljačkih farsi, to jest, iz doticaja likova priprostih seljaka iz dubrovačke okolice i fantastičnih stvorenja proizlazi osobit komični efekt. Seljački običaji, živopisni govor, mentalitet, folklorni elementi, seljačka jednostavna razboritost vrlo su vjerno preneseni, a Držićevi seljaci razlikuju se od seljaka u farsama koje je gledao u Sieni po tome što su simpatični. 
   
 Već prva Držićeva pastorala,  Tirena , znatno odstupa od konvencija žanra suprotstavljajući središnjem motivu ljubavi i ljubavnim jadima "pastijera" i vila realističnost i komičnost seljaka koji su uvučeni u fantastična zbivanja. Držić kroz niz priprostih vlaha (priglupi i zaljubljeni Miljenko, njegova majka Stojna, stari konzervativni Radat koji je isprva kritičan prema ljubavi, da bi postao žrtvom njezine strelice, kao i simpatični vlaški dječak Dragić koji prolazi na isti način) ne propušta prigodu iznijeti kritiku obijesne mladosti, ljudskih mana i iskvarenosti gradske sredine. Zanimljiv je i prolog, u kojemu govori o svojoj poetici, uzorima i dubrovačkoj pjesničkoj tradiciji. 
 Tirena  je u svoje vrijeme bila iznimno popularna: igrana je dva puta (1548. i 1551.), te je u 16. i 17. stoljeću nekoliko puta tiskana. Međutim, Držić je od strane svojih neprijatelja optužen za plagijat neke Vetranovićeve pastorale koja nam danas nije poznata, a od napada ga je branio Vetranović sam ( Pjesanca Marinu Držiću u pomoć ). 
 Pastorala  Venere i Adon  opet suprotstavlja fantastični i realistični svijet, ali na nešto drugačiji način: seljaci se ne upliću izravno u radnju na fantastičnom planu, nego je samo promatraju, čude se i straše. I u ovom se djelu suprotstavljaju selo i grad, bogatstvo vlastele i zdravi seoski moral i pamet, ali i glupost. 
 Grižula  (poznata i pod naslovom  Plakir ) je, za razliku od  Tirene  i  Venere , složenih u dvanaestercima, pisana kombinacijom proze i stiha. Vrijednost ove pastorale ističu i brojni međunarodni povjesničari književnosti, smatrajući je za "jedno od najprivlačnijih djela mješovite fantastično-realistične vrste" (W. Creizenach), te uspoređujući ga, po načinu ispreplitanja fantastike i realnosti, s kasnijim Shakespeareovim  Snom ivanjske noći . U svakom pogledu, to je jedno od najsloženijih, najheterogenijih Držićevih djela. 
   
 U komedijama je Držić mnogo situacija i likova preuzeo iz antike (u prvom redu Plaut, te Terencije) te talijanske renesansne eruditske komedije, ali ih je obradio sasvim originalno i vrlo uspješno prenio u lokalnu sredinu. Osim na klasičnu i renesansnu talijansku komediju, Držić se u izboru tema povremeno oslanja i na novelistiku (Boccaccio). Satirički odnos prema vlastitoj sredini, te prikrivena ili otvorena politička kritika, osobito u Prologu Dugog Nosa, ali i u iskazima drugih likova u  Dundu Maroju  (Pomet, Tripče) i u drugim komedijama, ponajviše u  Skupu , upravo je najveća Držićeva inovacija i posebitost u komediografskom opusu. 
   
 Prva Držićeva komedija, odnosno farsa sa elementima pastorale,  Novela od Stanca , sasvim je izvorno djelo. Za razliku od kasnijih komedija, pisana je u stihu. U svega 316 stihova, dvostrukorimovanih dvanaesteraca, Držić je sastavio skladno i efektno remek-djelo, "najsavršenije djelo dubrovačkog komediografa" (Čale), u kojemu je stih vješto prilagođen svakodnevnom govoru i postizanju komičnog efekta. 
 Najslavnija i u novije vrijeme najprikazivanija Držićeva komedija je  Dundo Maroje , vrlo opsežna i dramaturški složena, s velikim brojem, čak tridesetak, najrazličitijih likova, "našijenaca" i stranaca. Radnja je smještena u Rim, a središnji su motivi novac i sukob rastrošne mladeži i konzervativne i škrte starosti. Novac je ključni pokretač zbivanja, zbog kojega se otac odriče sina i spreman je na obračun s njim, i obrnuto. Držić oštro kritizira sveopću pokvarenost i lakomost. Za razumijevanje  Dunda Maroja , kao i Držićevog djela u cjelini, ključan je Prolog Dugog Nosa, u kojemu Držić iznosi utopijsku viziju i snažnu kritiku dubrovačkog društva. Sposobne sluge Držić suprotstavlja lakomim gospodarima, a inteligenciju gluposti. Intrige vodi Pomet, "lice koje najlucidnije misli na Držićevoj sceni", lik "deklasiranog, duhovitog izješe i žicara, tavoliza i ojađenog beskućnika ... teška i složena figura" (Jeličić). 
 Džuho Kerpeta  sačuvan je samo u izvacima koje je u 18. stoljeću zapisao Đuro Matijašević i iz sačuvanog se ne može mnogo zaključiti. Po svoj prilici riječ je o pastirsko-mitološkoj komediji, odnosno parodiji. 
 Komedija  Skup  je prerada Plautove komedije  Aulularia  ( Tvrdica, Škrtac, Ćup ), ali samo u okvirnom zapletu, a zapravo je opet riječ o izvornoj, Držićevoj "najdubrovačkijoj komediji" (Čale), u kojoj se žigoše najkarakterističniji porok obogaćene Dubrovačke Republike - škrtost. Novac, konstanta gotovo svih komedija, ovdje je u središtu, a "tezoro" (blago) je ključni termin koji se stalno ponavlja. 
 Komedija  Tripče de Utolče  sačuvana je bez prologa i početka, pa ne znamo kad je izvođena, a nije sačuvan ni naslov, pa se po glavnom ženskom liku naziva i  Mande . Radnja, koja se temelji na nekoliko Boccacciovih novela iz  Dekamerona , smještena je u Kotor.  Tripče de Utolče  je u odnosu na  Dunda Maroja  i  Skupa  manje pretenciozna komedija, koja nema dublje radnje. To je "vedar splet smiješnih prizora koji se temelje na izrazitim scenskim obratima, na komici situacije" (Čale). 
 O  Arkulinu  se također malo zna, jer ni ovdje nije sačuvan prolog. To je jednostavna komedija nalik na  Tripče de Utolče , sačinjena konvencionalno, koja se najmanje odmiče od Plauta i Terencija, te talijanske komedije  erudite . 
 Pjerin  je napisan prema predlošku Plautove komedije  Menaechmi , o dva identična brata blizanca, zbog čega dolazi do brojnih komičnih situacija. Obzirom da je sačuvana sasvim krnje, ne može procijeniti u kojoj je mjeri Držić antički uzor adaptirao na dubrovačku sredinu i koliko je u tome uspio. 
   
 Premda je ostao izoliran od matice zbivanja, u prvom redu zbog jezika, Držić je izuzetna pojava u povijesti europske drame, jedan od najistaknutijih europskih komediografa renesanse i manirizma, no tek u novije vrijeme međunarodna književna povijest prepoznaje njegovu vrijednost. Često anticipira kasnije trendove, uvodi nove književne i kazališne postupke, te u mnogočemu prethodi Lope de Vegi, Shakespeareu i Molièreu. 
 Zaboravljen stoljećima, za kazalište je otkriven potkraj 19. stoljeća, kad Stjepan Miletić u zagrebačkom Hrvatskom narodnom kazalištu postavlja  Novelu od Stanca , a osobito nakon 1938. godine, kada se igra  Dundo Maroje  u režiji Marka Foteza, s nadopunom Mihovila Kombola, nakon čega su uslijedile brojne izvedbe njegovih dijela: redovito se izvodi kod nas, ali postavljeno je i stotinu izvedbi u inozemstvu na svim kontinentima. 
   
 * * * 
   
 Hekuba  je jedina Držićeva tragedija, prerada Euripidove  Hekabe  prema Dolceovom talijanskom prijevodu. U devetnaestom stoljeću smatrali su je Vetranovićevom, dok je Petar Kolendić nije pripisao Držiću. Držićevo autorstvo potvrdio je pronalazak još jednog rukopisa  Hekube  u Šibeniku. 
 Držić se na nekim mjestima ne drži Dolcea, nego slijedi Euripidov izvornik, što je potvrda da je poznavao latinski prijevod, a po nekim mišljenjima moguće čak i grčki izvornik. Vilinska i satirska "intramedija" izvorno su Držićeva, a uvrštena su možda zbog publike, koja je, kako Držić navodi u Prologu  Skupa , voljela gledati vile i satire, pa je na ovaj način pokušava pripremiti na recepciju tragedije korištenjem poznatih i omiljenih motiva i likova. Elementi pastorale dospjeli su tako i u tragediju. 
 Izbor upravo ove tragedije nije slučajan: Držić u njoj iznosi prikriveni obračun s dubrovačkom vlašću, zbog čega je dva puta zabranjeno njezino prikazivanje. 
 Odnos vlasti i obespravljenosti, glupost moćnih i mudrost obespravljenih aluzija su na aktualnu političku situaciju. Hekuba je vrlo dorađeno djelo, kojemu je, čini se, Držić posvetio najviše vremena, sastavljeno u dvostrukorimovanom dvanaestercu (kao i druga djela u stihu) i simetričnom osmercu.  Hekubom  se Držić najviše udaljava od renesanse i približava poetici manirizma. 
 Nakon dviju zabrana 1558. godine, prikazana je 29. siječnja 1559. godine u izvedbi družine "Od Bidzara". 
   
 Tekst je priređen prema izdanju: 
 
 Marin Držić:  Djela,  prir. Frano Čale, Centar za kulturnu djelatnost, Zagreb, 1987. 
 
 
 
 Impressum 
 Nakladnik: 
 Bulaja naklada d.o.o 
    Radnički dol 8 
    10000 Zagreb 
 tel. (besplatni):  0800/285252 
                          (0800/BULAJA) 
 info@bulaja.com 
 www.bulaja.com 
   
 Urednik:  Zvonimir Bulaja 
 Dizajn i prijelom:  Bulaja naklada d.o.o. 
 Tehnička realizacija:  Bulaja naklada d.o.o. 
 Oblikovanje naslovnice:  Zvonimir Koščak 
 Za nakladnika:  Zvonimir Bulaja 
   
 Pri pripremi ove elektroničke knjige uložen je maksimalni mogući trud i pažnja, te su svi uključeni materijali pažljivo kontrolirani, korigirani i testirani. Međutim,  Bulaja naklada d.o.o.  i autori ne mogu biti odgovorni za bilo kakve štete, izravne i neizravne, prouzročene upotrebom ove elektroničke knjige, odnosno pogreškama u tekstovima (nekompletni, netočni ili oštećeni podaci, greške pri unosu i slično). 
   
 Autorska prava na djela Marina Držića su istekla, i ona su sada javno dobro koje se nesmetano može kopirati. Međutim, sva autorska prava na opremu knjige (rječnik, napomene, bilješka o piscu...) su pridržana. 
   
 ISBN:  978-953-328-189-6 
 © 2013. Bulaja naklada d.o.o. 
 
 
 Bilješke 
 
 [1]   Polidor  - najmlađi sin Prijama i Hekube. Kad je pala Troja, trački kralj Polimestor, kojemu je Polidor zajedno s blagom bio predan na čuvanje, ubio ga je i uzeo blago, a Hekuba mu se osvetila iskopavši mu oči i ubivši mu dva sina. 
 
 
 [2]   jes tri dni ki  - koji ima tri dana 
 
 
 [3]   Hekuba  - Hekuba, žena trojanskog kralja Prijama. Osim Polidora, imala je još 18 djece (Hektora, Parisa, Kasandru...). Nakon što je oslijepila Polidora, pretvorena je u kuju. 
 
 
 [4]   kažem se  - pokazujem se 
 
 
 [5]   u pisma  - u knjige 
 
 
 [6]   vik slove na svijeti  - uvijek bude glasovito na svijetu 
 
 
 [7]   Keronez  - poluotok i grad u Trakiji, danas Gelibolu 
 
 
 [8]   Tracija  - Trakija, zemlja Tračana (prostor od Karpata do sjevernih obala Egejskog mora i od rijeke Morave do Crnog mora) 
 
 
 [9]   Polinesto  - Polimnestor 
 
 
 [10]   stoju  - stojim 
 
 
 [11]   daleče od rati  - daleko od ratova 
 
 
 [12]   shranit  - sačuvati 
 
 
 [13]   sva ljucka  - svim ljudskim stvarima 
 
 
 [14]   od shrane u mjesto  - na sigurno mjesto 
 
 
 [15]   mire rvaše  - zidine napadaše 
 
 
 [16]   Ektor  - Hektor 
 
 
 [17]   Piro  - Pir, sin Ahilejev i Dejdamijin, ubio je Prijama 
 
 
 [18]   Akile  - Ahilej 
 
 
 [19]   mû  - moju 
 
 
 [20]   sužna  - nakon pada Troje Hekuba je pošla s Odisejem (Uliksom) kao njegova robinja 
 
 
 [21]   ođe  - ostavi, napusti 
 
 
 [22]   njih  - njihove, tj. svoje 
 
 
 [23]   žeđaje  - žeđajući 
 
 
 [24]   svoj  - njegov 
 
 
 [25]  Grci su se prije tri dana zaustavili na Hersonesu zato što se nad svojim grobom prikazao Ahilej i zatražio da mu žrtvuju Poliksenu, najmlađu Prijamovu i Hekubinu kćer. 
 
 
 [26]   dvoje dijeti  - dvoje djece, tj. Polidorovu i Polikseninu 
 
 
 [27]   Agamenon  - Agamemnon (prema tal.  Agamennone ) 
 
 
 [28]   nelijeknije  - neizlječivije 
 
 
 [29]   svijećaše  - vijećanjem odlučivaše 
 
 
 [30]   razgovor  - utjehu 
 
 
 [31]   vik  (uz negaciju) - nikad 
 
 
 [32]   trijeba je  - potrebno je 
 
 
 [33]   kom  - kad 
 
 
 [34]   doteče  - dotrči 
 
 
 [35]   viku  (uz negaciju) - nikad 
 
 
 [36]   lik  - lijek 
 
 
 [37]   sprava  - priprava, priprema 
 
 
 [38]   Helen  - Hekubin i Prijamov sin, glasovit kao prorok i vrač; naslijedio je Pirovo kraljevstvo i oženio se svojom snahom Andromahom 
 
 
 [39]   javi  - na javi 
 
 
 [40]  Očekujući da rodi Parisa, Hekuba je sanjala da je rodila baklju koja je uništila Troju. Pozvala je Prijamovog sina iz prvog braka Ezaka (Hekuba je Prijamu bila druga žena), koji je od djeda po majci naučio vještinu tumačenja snova. On je protumačio Hekubi da će roditi sina koji će donijeti propast Troji. Zato je ona rođeno dijete predala robu Agelaju da ga izloži u gori Idi. Rob je nakon pet dana pronašao zdravo dijete u šumi, gdje ga je dojila medvjedica. Dao mu je ime Paris i othranio ga kao svog sina. 
 
 
 [41]   tijekom  - trkom 
 
 
 [42]   ošla  - ostavila 
 
 
 [43]   upiju  - utaže 
 
 
 [44]   satvori se u bilj  - pretvori se u zbilju 
 
 
 [45]   drijevo  - brod, lađa 
 
 
 [46]   dâ živina  - prinese žrtva 
 
 
 [47]  Prilikom diobe plijena Kasandru je za robinju dobio Agamemnon. 
 
 
 [48]   A dva brata, kih Atena sazda  - dva brata koje je "sazdala" Atena su Diomed, jedan od najvećih grčkih junaka u Trojanskom ratu, i Uliks (Odisej); Atena im je dala posebne moći i štitila ih 
 
 
 [49]   da primože kopje Akila  - da prevagne nad poštovanjem koje treba pokazati Ahilejevom junaštvu (koplju) 
 
 
 [50]   Ulise  - Odisej (lat. Uliks) 
 
 
 [51]   vrjednijemu  - najvrednijemu 
 
 
 [52]   doli  - u podzemlju 
 
 
 [53]   upiti  - vapiti 
 
 
 [54]   ćaćka  - Prijama 
 
 
 [55]   Izid'  - Hekuba je došla pred Poliksenin šator i zove je da izađe 
 
 
 [56]   viđu  - vidim 
 
 
 [57]   vrlosti  - okrutnosti 
 
 
 [58]   mrtvu  - odnosi se na Akilu u prethodnom stihu 
 
 
 [59]   Živ te iska  - Ahilej se za života zaljubio u Poliksenu 
 
 
 [60]   za mrtvima pogoditi  - da bi ugodili mrtvima 
 
 
 [61]   son  (tal.  suono ) - zvuk 
 
 
 [62]   razgovor  - utjeha 
 
 
 [63]   krati  - uskraćuje 
 
 
 [64]   Ktjeli su da sam ja do groba nje družba  - određeno je da ja budem s njom do časa njene smrti 
 
 
 [65]  Određeno je da Poliksenu ubije Piro. 
 
 
 [66]   Mudra je  - mudra je stvar 
 
 
 [67]   u srce iz kruga peči me zla zmija  - zla zmija svijena u klupko ugrize me u srce 
 
 
 [68]   var  - prijevaru 
 
 
 [69]  Helena je jednom jedina prepoznala Uliksa, koji je kao uhoda ušao u Troju, i to je rekla samo Hekubi. Sada se Hekuba na to pozivlje. 
 
 
 [70]   zabit  - zaborav 
 
 
 [71]   Ovoga sunca zrak naziram tobome  - Zrake ovoga sunca vidim zahvaljujući tebi 
 
 
 [72]   boles  - bol, tuga 
 
 
 [73]  Helena se nije mnogo protivila kad ju je Paris oteo, pa bi ona po krivnji trebala biti žrtva, a ne nevina Poliksena. 
 
 
 [74]   svê  - svoje 
 
 
 [75]   dim  - kažem 
 
 
 [76]   vas  - sav 
 
 
 [77]   ošao  - ostavio 
 
 
 [78]   držani čujemo  - osjećamo dužnima 
 
 
 [79]   razlog  - razum, razbor; odnosno, barbari su neobrazovani i ne poznaju kulturu 
 
 
 [80]   Čuvena ćeš biti  - saslušat će te 
 
 
 [81]  Odisej ima sina Telemaha 
 
 
 [82]   kriješ i ruku  - da je ne poljubi; prema grčkom vjerovanju, molitelj koji bi poljubio ruku ili obgrlio koljena onome kojega moli, dobivao bi posebnu zaštitu Zeusa (Jupitera) 
 
 
 [83]   izdvoril'  - izmolila (uz Jupiterovu pomoć) 
 
 
 [84]   bljudu  - čuvaju 
 
 
 [85]   traju  - provode, žive 
 
 
 [86]   dvignuta u gizdah  - odgojena u gizdama 
 
 
 [87]   čekaje  - čekajući 
 
 
 [88]   vidit kraljica  - vidjeti kao kraljica 
 
 
 [89]   slovih dili izvrsnim  - bijah na glasu zbog izvrsnih djela 
 
 
 [90]   jednome da umrem, za ne mrit na svak čas  - da umrem jednog, a ne da umirem svakog časa 
 
 
 [91]   na on svit  - na onom svijetu 
 
 
 [92]   dili  - djelima 
 
 
 [93]   svim  - sasvim 
 
 
 [94]   Parišu ja dah stril  - Hekuba kaže kako je ona kriva, jer je ona rodila Parisa koji je ubio Ahileja. 
 
 
 [95]   ni drugu od svita  - ni neku drugu na ovom svijetu 
 
 
 [96]   svû  - svoju 
 
 
 [97]   protive  - nesreće 
 
 
 [98]   u goju i bludu  - u obilju i maženju (nježnosti) 
 
 
 [99]   kom gleda vas saj svit  - zahvaljujući kojoj gleda cijeli ovaj svijet 
 
 
 [100]   budi je  - zar je, da li je 
 
 
 [101]   rit  - reći kad i ja odem u svijet mrtvih 
 
 
 [102]  Poliksena i Hekuba ne znaju sudbinu Polidorovu. 
 
 
 [103]   ovdi stav  - dok ovdje stojim 
 
 
 [104]  Hekuba proklinje Helenu, koja je uzrok svih stradanja. 
 
 
 [105]   driva  - brodove, lađe 
 
 
 [106]   u Dorika kraja  - u dorsku zemlju, tj. na Peloponez (prema lat.  doricus ) 
 
 
 [107]   Fitijo  - Ftija, grad u Ftiotidi, u srednjem dijelu Tesalije u zapadnoj Grčkoj, koji su nastavali Ahejci. Grad Fitijo Držić poistovjećuje s rijekom koja protiče tim krajem, a koja se kod Euripida zove Apidon. Kralj Ftije bio je Ahilejev otac Pelej. 
 
 
 [108]   naređena  - obrađena, uređena 
 
 
 [109]   ali  - ili pak 
 
 
 [110]   otok lipi i gizdavi  - otok Del ili Delos, rodno mjesto blizanaca boga Apolona i božice Artemide, na kojemu se nalazilo glasovito Apolonovo svetište i proročište 
 
 
 [111]   Latona  - Leto, Apolonova majka 
 
 
 [112]   gdi se lovor zelen sveti  - gdje se posvećuje lovor, koji je prvi put izrastao iz zemlje kad je Leto pod njim rodila Apolona i Artemidu 
 
 
 [113]   oko od neba  - sunce; Apolon je kod Homera postao bog sunca (s pridjevkom Feb) 
 
 
 [114]   svića noći  - Artemida, božica lova, nakon Homera je postala i božica mjeseca 
 
 
 [115]   zlat vez  - "u Euripidovom tekstu odnosi se na mjesto koje tu odgovara tek idućoj strofi (1249-1253); riječ je o vezenoj odjeći ("peplosu") koju su u doba Panateneja (svečanosti u čast božice Atene) atenske djevojke izradile kao dar Ateninom kipu" (F. Čale) 
 
 
 [116]   luk s strilami  - Artemida (Dijana) kao božica lova prikazivana je s lukom i strijelama 
 
 
 [117]   Palada  - grad Atena (prema pridjevku božice Atene  Palada ) 
 
 
 [118]   Titonovići  - Titani, divovi koji su prije olimpskih bogova vladali svijetom; Zeus ih je savladao i bacio u Tartar 
 
 
 [119]   Himenej  - starogrčki bog braka i svadbe; gdje ću umjesto svadbenih svečanosti dočekati smrt 
 
 
 [120]   brocu  - brodiću, lađici 
 
 
 [121]   Nereide  - morske vile, kćeri morskog boga Nereja, vladara Egejskog mora, i Doride; bilo je 50 Nerejida, a najvažnija od njih je Tetida, Ahilejeva majka 
 
 
 [122]   druga u vlasti kojoj ne bi  - kojoj nitko nije bio ravan (drug) u vladanju 
 
 
 [123]   s bolesti  - s boli, sa žalosti 
 
 
 [124]   nam gluhu  - koja se oglušuje na naše molbe 
 
 
 [125]   ka túgâ sih  - koja od ovih tuga 
 
 
 [126]   sluga  - "ličnik", tj. glasnik, telal 
 
 
 [127]   Atridi  - mikenski kralj Agamemnon i spartanski kralj Menelaj, sinovi mikenskog kralja Atreja, Pelopova sina 
 
 
 [128]   svoj  - njen 
 
 
 [129]   ličnik  - telal, glasnik, objavljivač, izvikivač 
 
 
 [130]   ličim  - vičem, izvikujem 
 
 
 [131]  Prema vjerovanju starih Grka, sjeni mrtvih voljele su piti krv. 
 
 
 [132]   čitamo  - počastimo, iskažemo poštivanje 
 
 
 [133]   Neptunov grad  - Neptun (grč. Posejdon) je bog mora koji boravi u kristalnom dvorcu u podmorju; u Trojanskom ratu bio je na strani Troje, pa se Grci sada boje njegove osvete 
 
 
 [134]   staviv se  - sjetivši se 
 
 
 [135]   čuvena  - čuvana, pažena 
 
 
 [136]   nje  - svoje 
 
 
 [137]   svoj  - njen 
 
 
 [138]   svoj  - njegov 
 
 
 [139]   starče moj  - obraća se Taltibiju 
 
 
 [140]   Ti, stara služice...  - obraća se jednoj od žena u svojoj pratnji 
 
 
 [141]   neudana udana  - "da se udavala, majka bi je oprala u posvećenoj vodi rijeke Skamandra u Troadi, ali budući da je postala Hadova nevjesta, oprat će je da bude lijepa u smrti." (F. Čale) 
 
 
 [142]   ukrila štogodi od dobar tolicih  - sakrila od tolikog bogatstva (trojanskog bogatstva koje je sad pripalo Grcima) 
 
 
 [143]   ima  - imao si (aorist) 
 
 
 [144]   bremenita  - vremenita, prolazna 
 
 
 [145]   jelje  - jele (zbirna imenica) 
 
 
 [146]   Ovo je oganj ki se zgodi...  - misli se na Hekubin san o baklji 
 
 
 [147]   božicami trema  - trima božicama (Heri, Ateni i Afroditi; Paris je jabuku na kojoj je pisalo "Najljepšoj" odlučio dati Afroditi, koja mu je obećala da će najljepša žena na svijetu, Helena, biti njegova. Nakon toga Paris je oteo Helenu, što je bio uzrok trojanskog rata.) 
 
 
 [148]   bivši pastir  - Paris 
 
 
 [149]   bludnoj majci od ljubavi  - Afroditi (Veneri), božici ljubavi 
 
 
 [150]   Heurota  - rijeka u Sparti 
 
 
 [151]   intramedija  - međuigra 
 
 
 [152]   svrhu  - kraj 
 
 
 [153]   javi  - na javi 
 
 
 [154]   vrlosti  - okrutnosti 
 
 
 [155]   svoj  - njegov, tj. Prijam 
 
 
 [156]   Kaže ga haljina  - njegova haljina ga odaje 
 
 
 [157]   Ali  - ili 
 
 
 [158]   što  - zašto 
 
 
 [159]   kome  - kojom (krunom) 
 
 
 [160]   Ova  - sluga 
 
 
 [161]   Nî tuga ka  - nema tuge koja 
 
 
 [162]   stan  - obitelj, dom 
 
 
 [163]   svakoja  - sve 
 
 
 [164]   koj razlog ne svijeti  - kojoj razum ne svijetli 
 
 
 [165]   svoj  - svojta, blizak 
 
 
 [166]   od tužnih ne brani...  - nemoj skrivati od tužnih svoju desnicu ruku, u kojoj se nalazi moć, a koju si dosada skrivao i nisi pomogao pravdi 
 
 
 [167]   ogleda  - primjer 
 
 
 [168]   zabavit  - zamjeriti, prigovoriti 
 
 
 [169]   jad  - otrov 
 
 
 [170]   čovječje  - muške 
 
 
 [171]   U Edžiptu...  - "Riječ je o Danajidama, pedeset kćeri kralja Danaja, silom udanih za pedeset sinova kralja Egiptosa, koje su one u prvoj bračnoj noći poubijale (osim Hipermnestre, koja je poštedjela muža Linkeja), pa su zato kažnjene da u podzemnom svijetu neprestance pune amfore bez dna - Ovdje je Držić pogriješio, jer se to dogodilo na otoku Lemnosu (v. st. 2100), a Egipat je otac 50 sinova, i brat kralja Danaja." (F. Čale) 
 
 
 [172]   nikada  - nekada 
 
 
 [173]   ma da je vitar naš, zato bi prostila  - ali kad bi nam vjetar bio povoljan, morala bi me ispričati, tj. ne bih ti mogao udovoljiti 
 
 
 [174]   čekaje  - čekajući 
 
 
 [175]   povijaje  - povijajući 
 
 
 [176]   stan  - dom, obitelj i sl. 
 
 
 [177]   ljubi  - ljuba, draga 
 
 
 [178]   spomena  - uspomena 
 
 
 [179]   posle svê ošal  - poslove svoje ostavio 
 
 
 [180]   tebi će draga bit sinovom i tvojim  - tebi će biti draga i tvojim sinovima 
 
 
 [181]   potrebu imamo  - imamo posla 
 
 
 [182]   Kraljevi, brata dva  - Agamemnon i Menelaj 
 
 
 [183]   crkva  - hram 
 
 
 [184]   Minerve  - Atene 
 
 
 [185]   pose  - posebno, napose 
 
 
 [186]   ne vim  - ne znam 
 
 
 [187]   oći  - ostaviti 
 
 
 [188]   iskaje  - iskajući, tražeći 
 
 
 [189]   hode  - hodeći 
 
 
 [190]   zubi  - zubima 
 
 
 [191]   napitam  - nahranim 
 
 
 [192]   tijekom  - trkom 
 
 
 [193]   mû  - moju 
 
 
 [194]   Eko  - Eho, Jeka, gorska nimfa koja se zaljubila u Narcisa. On joj nije uzvratio ljubav, a ona je pretvorena u stijenu koja ponavlja tuđe riječi. 
 
 
 [195]   jadovnu  - otrovnu 
 
 
 [196]   vrlos  - okrutnost;  nesvijes  - ludost 
 
 
 [197]   zgara dobrotu ki brane  - bogovi 
 
 
 [198]   svoja  - njezina, tj. Trojina 
 
 
 [199]   miri  - zidinama 
 
 
 [200]   Dionizijo  - trački prorok Dioniz 
 
 
 [201]   Žena će ovoga  - Agamemnonova žena Klitemnestra 
 
 
 [202]   Tindara kći  - Tindarejeva kći je Klitemnestra; Tindarej je otac i Heleni, te Kastoru i Poluksu (Dioskurima) 
 
 
 [203]   dim  - kažem 
 
 
 